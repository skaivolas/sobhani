---
title: Позиції — uk
layout: page
---


У книзі «Позиції» (1972) французького філософа, одного з найяскравіших
виразників постструктуралізму Жака Дерріда (нар. 1930) у формі
інтерв'ю витлумачуються основні ідеї вченого. Головними об'єктмии
його критичного розгляду є тексти західно-європейської метафізики з
притаманними для неї, на думку Дерріда,
«онто-тео-телео-фало-фоно-логоцентризмом», що
грунтується на розумінні буття як присутності. Умови подолання
метафізики він вбаічає у такому засобі філософської праці як
деконструкція.

# Жак Дерріда: Позиції

![](file:///home/maxwell/Desktop/thales2002.narod.ru/Derrida/derri.jpg)

Жак Дерріда. Позиції: Бесіди з Анрі Ронсом, Юлією Крістєвою, Жаном-Луї
Удбіном, Гі Скарпетта. — Київ, 1994. — 158 с. Серія «ДУХ І ЛІТЕРА».
Упорядкував Костянтин Сігов.

# До читача

Ці три бесіди, єдині, в яких я коли-небудь брав участь, стосуються
поточних публікацій. З боку моїх співрозмовників, як і з мого,
вони, безперечно, є проявом активної інтерпретації. Це —
детерміноване, датоване читання праці, до якої я вважаю себе
*залученим*: проте, яка не є більше моєю власною, оскільки вона існує не
тільки тут. Така ситуація містить в собі інші прочитання. Нею
продиктовано ці зустрічі як доконаний факт, за змістом та за
формою висловлювання. Жодних модифікацій, отже, вони не припускали.

Травень 1972

# Імплікації\[1\]

Бесіда з Анрі Ронсом

— У кінцевій примітці до «Письма і відмінності ви зауважили: «Те, що не
виходить за межі різних формулювань того самого питання, безперечно,
утворює єдину систему». Чи не є це однаково правильним стосовно цілої
сукупності ваших книг? Яким є органічний зв'язок між ними?

— Вони й справді утворюють, але саме як переформулювання і як різні
ставлення того самого питання, деяку систему, в чомусь відкриту
Псиному невідчутному підживленню, яке й приводить усе в дію.
Зазначена вами примітка нагадувала також про необхідність отих
«прогалин», про які ми знаємо, принаймні після Малларме, Що в кожному
тексті вони «набувають ваги».

— І разом з тим ці книги не утворюють однієї єдиної Книги...

— Не утворюють. У тому, що ви називаєте моїми книгами, під знаком
питання передусім перебуває єдність книжки та «книга» мов
єдність, взята як круглесенька цілісність, з усіма Імплікаціями
такого концепту. А ви знаєте, що ними охоплене все ціле нашої
культури, безпосередню чи опосередковано. Якщо вже таке закриття
окреслюється, хіба ви насмілитеся виступити автором книжок, чи то
однієї, чи двох або трьох? Йдеться, під цими назвами, лише про
деяку текстуальну «операцію», якщо можна так сказати, єдину й
диференційовану, незавершений рух якої не призначає собі ніякого
абсолютного начала й, цілковито витрачений на читання інших текстів,
все ж таки ні до чого, крім як до власного писання, у певний спосіб
не відсилає. Треба б влаштуватися так, аби ці два суперечливі мотиви
мислилися разом. Про внутрішню організацію цих творінь не вийде тому
дати уявлення лінеарне, дедуктивне, відповідне до якого-небудь
«змістового порядку». Цей порядок також стоїть під знаком
питання, навіть якщо, як мені здається, цілий шерег або певні
боки моїх текстів зважають на його приписи, принаймні позірно, й
якщо вони, у свою чергу, виявилися вписані в деяку композицію, їм
уже не підпорядковану. Насправді ж, ви знаєте, слід щонайперше читати
й перечитувати тих, слідом за ким я пишу, ті «книги», де на берегах і
поміж рядків я окреслюю й розгадую якийсь текст, що водночас є і дуже
схожим і зовсім інакшим, так що я навіть завагався б з очевидних причин
назвати його фрагментарним...

— Але де-факто, коли не де-юре, з чого ж починати таке читання?

— Можна брати «Про граматологію» як задовге есе, розчленоване на дві
частини (спайка між якими — теоретична, систематична, а не
емпірична), і всередині нього можна вшити «"Письмо і
відмінність». Граматологія часто-густо зо неї звертається. У
такому разі інтерпретація Руссо виявиться водночас дванадцятою вставкою
збірника. Й навпаки, можна помістити «Про граматологію» всередині
«Письма і відмінності», позаяк шість перших текстів цієї праці
вередують, де-факто і де-юре, публікації двома роками раніше у
«Критиці» статей, що випереджали «Про граматологію"; а п'ять
останніх, починаючи з «Фрейда і сцени письма», вже заторкнув
граматологічний розтин. Але ці речі не піддаються звичайному
вишикуванню, як ви собі уявляєте. У будь-якому разі, те, що обидва
«томи» вписуються всередину один одного, дуже схоже, як ви зможете
помітити, на ту дивну геометрію, сучасниками якої начебто є ці
тексти...

— А «Голос і феномен»?

— Забув. Це, можливо, есе, до якого я маю найбільшу прихильність.
Мабуть, я зміг би прив'язати його як одну велику примітку до
будь-якої з цих двох праць. «Про граматологію» на нього посилається
й заощаджує йому на розгортанні. Але у класичній філософській
архітектоніці «Голос...» посідав би перше місце:
розташовуючись у точці, яка з причин, тут поясненню не
піддатних, уявляється де-юре вирішальною; це питання про привілеї
голосу й фонетичного письма в їхніх зв'язках з усією історією Заходу,
як її уявляють в історії метафізики, до того ж в її найновітнішій,
найкритичнішій, найпильнішій формі: у трансцендентальній
феноменології Гуссерля. Що таке «хотіти сказати», якими є
його історичні зв'язки з тим, що ми сподіваємося ідентифікувати під
іменем «голосу», й якою є значущість присутності, присутності об'єкта,
присутності сенсу для свідомості, присутності для самого себе у так
званому живому слові й у самосвідомості. Есе, що порушує ці питання,
може бути до того ж сприйняте при читанні, як ще один бік (лицьовий або
зворотний, як вам завгодно) іншого есе, надрукуваного 1962 року як
вступ до «Витоків геометрії» Гуссерля. Проблематика письма там уже
була наявна як така й пов'язана з нередукованою структурою «рознесення»
в її зв'язках зі свідомістю, з присутністю, з наукою, з історією та з
історією науки, зі зникненням або запізненням витоку тощо.

— Я вас спитав, з чого слід розпочинати, а ви замкнули мене в якомусь
лабіринті.

— Усі ці тексти, які здатні, мабуть, бути нескінченною передмовою до
іншого тексту, що його я дуже хотів би колись мати снагу написати,
або ж епіграфом до якогось іншого, на який у мене ніколи не вистачить
сміливості, тільки те власне й роблять, що коментують фразу про
лабіринт шифрів, виділену в «Голосі та феномені»...

— Це наводить мене на запитання, неминуче, коли читаєш вас, читаєш ваші
улюблені «приклади» (Руссо, Арто, Батай, Жабе). Це питання про стосунки
між філософією та нефілософією. Що від самісінького початку спантеличує,
так це утруднення з класифікацією вашого стилю коментування. Здається,
майже неможливо визначити статус вашого дискурсу. Але чи треба
намагатися це зробити? Чи не скочується саме це питання
всередину метафізичної царини?

— Я прагну триматися біля межі філософського дискурсу. Я кажу «межі», а
не смерті, позаяк зовсім не вірю в те, що зазвичай називають сьогодні
смертю філософії (та й, утім, взагалі будь-чого: книги, людини чи
Бога; тим паче, що, як кожний знає, померлий зберігає вельми
специфічну дійовість). Так от межа, відштовхуючися від якої
філософія зробилася можливою, визначилась як епістеме: наука, що
функціює всередині системи засадових обмежень, концепту-опозицій,
поза якими вона стає нездійсненною. У моїх прочитаннях я тому
намагаюся з необхідності подвійному...

— Би зазначаєте у вашому «Фрейді...», що пишуть обома руками...

— Так, цим подвійним прийомом, визначені у певних вирішальних місцях
жестом стирання, яке дозволяє прочитати повишкрябуване ним, силоміць
вписуючи до тексту те, що намагалося порядкувати ним ззовні, я намагаюся
якомога суворіше дотримуватися внутрішньої та впорядкованої гри цих
філософем чи епістемем, даючи їм ковзати, без їхнього викривлення,
аж до точки їхньої іррелевантності, їхнього вичерпання, їхнього
закриття. «Деконструювати» філософію — це означатиме тоді
продумати структуровану генеалогію її концептів найпослідовнішим,
найвдумливішим чином, але водночас починаючи від певного ззовні, для неї
не встановленого, непіддатного найменуванню, з'ясувати те, що ця історія
могла приховувати чи забороняти, роблячи себе історією через це
витіснення, іноді корисливе. Цього моменту завдяки цій
циркуляції, водночас сумлінній і насильницькій, між внутрішнім
та зовнішнім філософії — тобто Заходу — виникає певна текстуальна
праця, яка дає величезну насолоду. Письмо, що має свої інтереси,
які дозволяють таким чином прочитувати філософеми — і як наслідок усі
тексти, приналежні до нашої культури, — як своєрідні симптоми (слово для
мене, звичайно, підозріле, як я в іншому місці пояснюю) чогось такого,
що не змогло бути присутнім в історії філософії, що й ніде не є
присутнім, оскільки в усій цій справі йдеться про постановку під
знак питання цього заголовного визначення сенсу буття як присутності,
визначення, в якому Хайдеггер зумів розпізнати долю філософії. Й ось
можна попрямувати за тлумаченням письма як особливо показового
симптому від Платона до Руссо, до Соссюра, до Гуссерля, іноді й
до самого Хайдеггера, і а fortiori — в усіх тих новітніх дискурсах,
часто-густо найплідніших, які залишаються по цей бік гуссерлівських
і хайдеггерівських питань. Будь-який симптом такого гатунку з
необхідністю й структурно замаскований з тих причин і тими
способами, які я намагаюся проаналізувати. І якщо він трохи
розкривається сьогодні, то аж ніяким чином не завдяки
якій-небудь більш чи менш вигадливій знахідці, ініціатива яки
може належати тій чи тій особі. Це є наслідком певної тотальної
трансформації (яку вже неможливо йменувати навіть «історичною»
або «всесвітньою», позаяк вона робить замах і на надійність цих
позначень); її можна, між іншим, простежити у певних галузях
(математична й логічна формалізація, лінгвістика, етнологія,
психоаналіз, політична економія, біологія, інформаційна
технологія, програмування тощо).

— У ваших дослідах можна вирізнити принаймні два розуміння слова
«письмо": розхожий який протиставляє письмо (фонетичне) мовленню,
що його воно покликане зображати ( але ви стверджуєте, що суто
фонетичного письма не існує), та якийсь більш радикальний
сенс, який окреслює письмо взагалі, поперед будь — якого зв'язку з
тим, що глосематика називає «субстанцією вираження», й який виявляє
коріння письма і мовлення. Тлумачення письма у звичайному розумінні є
показником або проявником придушення, здійснюваного проти архі-письма.
Придушення неминучого, коли залишається тільки спитати про його
необхідність, форми, закони. Це (архі)-письмо береться всередині
цілого ланцюжка інших найменувань: архі-відбиток, стриманість,
артикуляція, надлам, доповнення й це ваше рознесення
(differance). Багато розмірковували про «а» у цьому слові . Що воно
означає?

— Я не знаю, чи воно щось означає, або якщо вже й так — то, мабуть, щось
схоже на продукування того, що метафізика іменує знаком
(означуване/означальне). Ви помітили, що це «а» пишеться
або читається, але його не можна почути. Мені передусім важливо те, що
розмова — наприклад наша ось зараз — про ці змінення або про цю
графічну й граматичну агресію містить неусувне відсилання до
німого втручання написаного знаку. Дієприкметник теперішнього часу
від дієслова differer, на основі якого утворюється цей іменник,
з'єднує у собі певну конфігурацію концептів, що її я сприймаю як
систематичну й нередуковану, де кожний концепт вступає до дії,
вірніше, акцентується, в якийсь вирішальний момент праці.
По-перше, differance відсилає до руху (активного та пасивного),
який полягає у відтягненні через відстрочку, переадресування,
пролонгацію, відправку, обхід, зволікання, відкладання про
запас. У цьому розумінні differance не має якої-небудь попередньої
щодо нього вихідної й неподільної єдності присутньої можливості, яку б
я відкладав про запас, скажімо витрати, яку б я залишав на потім з
розрахунку чи з економічних міркувань. Те, чим відтягується
присутність, є, навпаки, тим, виходячи з чого присутність є
оголошеною чи бажаною у своєму репрезентанті, своєму знаку, своєму
відбитку...

— З цієї точки зору чи є відмінність концептом економічним?

— Я навіть сказав би, що це головний економічний концепт, а оскільки
немає економіки і економії без відтягнення, то це — найзагальніша
структура економіки, якщо розуміти під цим поштам не класичну
економіку метафізики або класичну метафізику економіки.
По-друге, рух витягнення, оскільки він спричиняє відмінності,
оскільки він розрізняє, виявляється спільним кореням усіх
концептуальних опозицій, що розмічають нашу мову, таких, як
чуттєве / умосяжне, інтуїція / значення, природа / культура тощо. Як
спільне коріння differance, відмінність-відтягнення є також стихією
того самого (ми відрізняємо щось від тотожного), всередині якого
даються взнаки ці опозиції. По-третє, differance є також
дошукуванням, якщо можна так висловитися, цих відмінностей,
цієї розпізнавальності, про які лінгвістика, що походить від Соссюра,
та всі структуральні науки, що взяли її за модель, нагадали нам, що в
них міститься умова будь-якого значення й будь-якої структури. Ці
відмінності — й таксономічна наука, наприклад, для якої вони можуть
надати грунт, — є наслідки рознесення (differance), вони не накреслені
ні на небі, ні у мозку, проте це не означає, що вони продукуються
діяльністю якого-небудь розмовляючого суб'єкта. З цієї точки зору
поняття рознесення ні суто структуралістичне, ні суто генетичне,
оскільки подібна альтернатива як така є «наслідком» рознесення. Я
навіть сказав би, але ми, мабуть, доберемося до цього пізніше, що це не
пересічне поняття...

— Я також був здивований, побачивши, як уже у вашому есе про «Силу і
значення» рознесення (ви, щоправда, ще не йменували його так)
привело вас до Ніцше (котрий пов'язує поняття сили з
нередукованістю відмінностей), пізніше до Фрейда, у котрого
всі поняттєві опозиції, як ви вказуєте, підвладні економії рознесення,
врешті-решт і завжди, й, найголовніше, до Хайдеггера.

— Так, це найголовніше. Нічого з того, що я намагаюся робити, не було б
можливим без розтлумачення хайдеггерівських запитань. 1, насамперед,
якщо вже ми змушені тут обговорювати все тут дуже оперативно, без
уваги до того, що Хайдеггер називає відмінністю між буттям та сущим,
онтико-онтологічною відмінністю, яка певним чином залишається
непродуманою у філософи. Проте, попри цей борг стосовно
хайдеггерівської думки або радше саме через цей борг, я намагаюся
розпізнати у хайдеггерівському тексті, що він, як і будь-який інший, є
неоднорідним, дискретним, таким, що не завжди сягає висоти найбільшої
сили та всіх наслідків його питань, я шмагаюся у ньому розпізнати
ознаки приналежності до метафізики й до того, що він називає
онто-теологією. Хайдеггер, утім, визнає, що йому було нелегко,
адже ми завжди змушені запозичувати в економічному й стратегічному
плані оинтаксичні та лексичні ресурси мови метафізики якраз у момент
її деконструкції. Ми повинні тому працювати над розпізнанням цих
метафізичних прийомів і безнастанно реорганізовувати форми та
обрії запитування. Й ось, кажучи про ці прийоми, остаточна
прив'язка будь-якого розшивання до онтико-онтологічної
відмінності — ХОЧ би якою необхідною та вирішальною була її
фаза — мені все ще видається дивним чином загрузлою в метафізиці.
Тоді треба, можливо, в акті радше ніцшеанському, ніж
хайдеггеріанському, йдучи до межі цієї думки про істину
буття, я тому рознесенню (differance), яке ще не визначалося б мовою
Заходу як відмінність між буттям та сущим. Подібний крок, мабуть, ще
не є можливим сьогодні, але можна було б показати,як він готується. У
Хайдеггера насамперед. По-четверте, відповідно, рознесення могло б
провізорне йменувати це розгортання відмінності, зокрема, але не
тільки й не у першу чергу онтико-онтологічної відмінності.

— Чи не пов'язана у Хайдеггера ця обмеженість, про яку ви розповідаєте,
з відомим «фонологізмом», як ви начебто іноді натякаєте?

— Мова не йде про обмеженість, або, у будь-якому разі, як кожна
обмеженість, вона забезпечує міць і чіпкість, і вона має тут
незамінну потужність. Але, можливо, відомий фонологізм у Хайдеггера
має місце, некритичний привілей, що ним він, як ми всі на Заході,
наділяє голос, певну «субстанцію вираження». Цей привілей, наслідки
якого мають вагу та певну систему, дається взнаки, наприклад, у
багатозначному переважанні маси «фонічних» метафор, у роздумах
про мистецтво, що завжди ведуть через приклади, вибір яких є дуже
характерним, до мистецтва як «набуття істиною чинності». Й ось те
дивне міркування, шляхом якого Хайдеггер осягає витоки або сутність
істини, ніколи не бере під сумнів її зв'язок з логосом та з фонікою.
Так знаходить собі пояснення те, що, згідно з Хайдеггером, усі мистецтва
розгортаються у просторі поеми, яка являє собою «сутність мистецтва», у
просторі «мови» та «слова». «Архітектура і скульптура, — каже він, —
виникають завжди тільки у просвітку, відкритому мовленням та
йменуванням. Він у них панує й веде». Так знаходить собі
пояснення перевага, у такій класичній манері визнана за Дикцією
(Dichtung) і за піснею, презирство до літератури. «Треба, — наголошує
Хайдеггер, — звільнити Дикцію від літератури» тощо.

— У цьому останньому зауваженні дається взнаки увага, що її ви, схоже,
постійно приділяєте певній нередукованості письма та «літературного»
простору. Саме в цьому аспекті вата праці часто-густо уявляються дуже
наближеними до праць групи Тель Кель.

— Я можу відповісти, у будь-якому разі, що напрямок актуальних
досліджень цієї групи, як будь-якої аналогічної дослідницької
праці, мені «являється надзвичайно важливим, і ця важливість. схоже,
меншою мірою поцінована у Франції. ніж за кордоном, до того ж,
прикметний факт, меншою мірою на Заході, ніж у деяких країнах
Сходу. Якби ми мали час, то змогли б проаналізувати причини цього й
спитати себе, чому саме нередукованість письма і, скажімо так, підрив
логоцентризму даються взнаки сьогодні виразніше, ніж десь у певному
секторі й у пені формі, яка зумовлена «літературною» практикою. Але
ви одразу збагнете, чому мені хоті-узяти це слово у лапки та якої
двозначності тут треба позбутися. Ця нова практика передбачає такий
розрив з тим, що прив'язало історію літературних мистецтв до історії
метафізики...

— Чи є можливим подолання цієї метафізики? Чи можна протиставити цьому
логоцентризмові певний графоцентризм? Чиє можливим ефективне ламання
цієї огорожі й якою тоді має бути природа дискурсу, що її порушує?

— Немає жодного ламання, якщо розуміти під ним попросту вселення до
якої-небудь позамежної щодо метафізики сфери, до певного пункту,
який, не забуваймо, теж вочевидь виявиться насамперед пунктом мови
або письма. Так, у всіх порушеннях і ламаннях ми маємо справу з кодом,
до якого метафізика невідворотно прив'язана, відтак будь-який руйнівний
жест замикає нас, даючи нам опертя всередині закриття. Але завдяки
праці, яка ведеться по обидва боки межі, внутрішнє поле
модифікується й відбувається певне її руйнування, яке, отже,
ніде не є присутнім як доконаний факт. Ми ніколи не опиняємось усередині
порушення, ми ніколи не розміщуємося десь ззовні. Таке порушення
передбачає, що межа завжди буде задіяною. Й ось та
«думка-що-не-бажає-нічого-сказати», яка виходить, ставлячи їх
під знак питання, за межі бажання-сказати і
бажання-чути-себе-промовляючою, ця думка, яка
розпочинається у граматології, перебирає на себе саме відсутність
будь-якої впевненості в опозиції між зовнішнім та внутрішнім. По
здійсненні певної роботи сама концепція виходу за межі або порушення
зможе викликати підозру.

Ось чому ніколи не виникало питання ні щодо протиставлення
графоцентризму логоцентризмові, ні взагалі конкретного
центру будь-якому центрові. «Про граматологію» — це не захист та
ілюстрація граматології. Ще меншою мірою це реабілітація того, що
завжди називалося письмом. Тут не йдеться про повернення прав
первородства або гідності письму, про яке Платон говорив, що
воно є сиротою або пасербом на противагу слову, законному й
шляхетному породженню «батька логосу». Коли намагаєшся
розібратися у цьому родинному скандалі й дослідити обставини,
етичні та інші, всієї цієї історії, то не уявляєш собі більш
сміховинної містифікації, ніж подібне перегортання, що
моралізує або поціновує та віддає перевагу або якесь право
старшинства письму. Мені здається, що я вже ясно висловився з
цього приводу. «Про граматологію» — назва певного питання: про
необхідність письма, про умови його можливості, про критичну
роботу, покликану відкрити тут поле й усунути гносеологічні
перешкоди; але й питання про межі цієї науки. Й ці межі, на яких
я наполягав не меншою мірою, є рівною мірою межі класичного поняття
науки, чиї проекти, концепти, норми фундаментальне й систематизовано
пов'зані з метафізикою.

— Й саме у цьому розумінні слід було б про-також мотив кінця книги й
початку який ви окреслюєте у «Про граматологію і який не є
позитивною або соціологічною констатацією.

— Можливо, трохи є й цим, але на задньому плані. У цій праці залишено
певне місце, де-юре, для подібного позитивного дослідження про
сучасні зрушення у формах комунікації, про нові структури, які в
усіх формалізованих процедурах, у галузі збереження й переробки
інформації значніше і систематизованіше редукують частку
мовлення, фонетичного письма та книги. Але б ми дійсно схибили,
якби з того, що має назву «Кінець книги і початок письма», зробили б
висновок про загибель книги та народження письма. Сторінкою раніше
початку розділу, який має цей заголовок, висувалося розрізнення між
закриттям та кінцем. Те, що огороджене закриттям, може тривати
нескінченно. Якщо лише не задовольнятися читанням самого тільки
заголовку, то там проголошене саме те, що немає ніякого кінця книги й
немає ніякого початку письма. Той розділ доводить якраз, що письмо не
починається. Відштовхуючися звідси, якщо можна так висловитися,
ставиться взагалі під знак питання будь-яке відшукання
первісного абсолютного початку, витоку. Письмо, таким чином,
не більшою мірою може початися, ніж книга — закінчитися...

— Цей власне нескінченний рух міг би бути чимось на зразок терплячої
метафори вашого дослідження.

— Я намагаюся писати у просторі (і простір), де порушується питання
говоріння й бажання-сказати. Я намагаюся виписати питання: що
(таке) хотів-сказати? Виходить з необхідністю, що у подібному
просторі й за дороговказом такого питання письмо буквально
не-бажає-нічого-сказати. Не те що воно абсурдне, тією абсурдністю,
яка завжди утворювала систему з метафізичним бажанням-сказати. Просто
воно випитується, випитує на муках, намагається триматися в точці
виснаження бажання-сказати. Ризикнути нічого-не-бажати-сказати
означає вступити до гри й передусім до гри рознесення
(differance), яка робить так, що жодне слово, жоден концепт, жодна
важлива теза не претендує на підсумування та організацію, виходячи
з теологічної присутності центру, руху відмінностей та їхнього
розташування в тексті. Звідси, наприклад, ланцюжок
субституцій, про які ви щойно говорили (архі-відбиток,
архі-письмо, стриманість, надлам, артикуляція, доповнення,
рознесення; знайдуться й інші) й які не залишаються просто
метонімічними операціями, що не заторкують концептуальних
тотожностей, позначуваних ідеальностей, нібито лише
перейменованих, пущених в обіг. Саме у цьому розумінні я
ризикую не-бажати-сказати-щось таке, що підлягало б звичайніому
розумінню, що було б попросту справою ро-Заплутатися у сотнях
сторінок письма, впертого й такого, що вислизає, друкуючи, як ви
бачили, навіть свої помарки, залучаючи кожне поняття до нескінченного
ланцюжка відмінностей, оточуючи чи обтяжуючи себе такою масою
застережень, відсилань, приміток, цитацій, колажів, доповнень,
— це «не-бажання-нічого-сказати», ви зі мною погодитесь, є мало схожим
на безневинну вправу.

# Семіологія та граматологія\[2\]

Бесіда з Юлією Крістєвою

— Семіологія нині будується за моделлю знаку та його корелятів:
«комунікація» і «структура». Якими ж є «логоцентричні» та
етноцентричні обмеження цих моделей і в якому розумінні вони не
можуть бути підвалинами для системи позначень, що прагне уникнути
метафізики?

— Всі жести тут з необхідністю двозначні. Й якщо припустити, у що я не
вірю, начебто одного чудового дня пощастить просто уникнути
метафізики, то концепт знаку виявиться у цьому напрямку
водночас і гальмом і поступом. Бо якщо у своєму корінні і в своїх
імплікаціях він є цілковито метафізичним, системно взаємозв'язаним .мною
та середньовічною теологіями, то його проробка та зрушення, яких він
зазнав — й інструментом яких дивним чином він сам же й був, —
справили ефект розмежування: вони довести критику метафізичної
приналежності концепту знаку, водночас окреслити й розхитати межі
системи, всередині якої цей концепт народився й почав слугувати,
тобто певною висмикнути його з власного грунту. Цю су треба вести
якомога глибше, але всетаки у певний момент ми справді неминуче на
штовхнемося на «логоцентричні та етноцентричні межі» подібної моделі.
Того моменту доведеться, можливо, розлучитися з цим концептом. Але цей
момент дуже важко визначити й він ніколи не постає у чистому вигляді.
Треба, щоб усі евристичні й критичні ресурси концепту знаку були
вичерпані, причому рівною мірою в усіх галузях і в усіх
контекстах. Просто неминуче, щоб нерівномірності розвитку (їх
тут не може не бути) й необхідність певних контекстів продовжували
робити стратегічно незамінним звертання до моделі, про яку ми,
втім, знаємо, що у найнепередбачуваніший момент дослідження вона
спрацює як перешкода.

Розглянемо лише один приклад. Можна було б показати, що семіологія
соссюрівського типу відіграла двозначну роль. З ОДНОГО БОКУ,
абсолютно вирішальну критичну роль:

1\. Вона відзначила, всупереч традиції, що означуване є невіддільним від
означального, що означуване та означальне суть два боки того самого
продукування. Соссюр навіть експліційно відмовився зіставити цю
опозицію або цю «двобічну єдність» з відносинами душі й тіла, як
завжди було заведено робити. «Часто-густо порівнювали цю двобічну
єдність з єдністю людської особистості, складеної з тіла й душі. Це
зближення навряд чи може задовольнити» ("Курс загальної лінгвістики").

2\. Підкреслюючи розрізнювальний та формальний характер семіологічного
функціювання, демонструючи, що «неможливо, щоб звук, матеріальний
елемент як такий належав до мови» й що «в своїй суті воно
\[лінгвістичне означальне\] ніяким чином не є фонічним";
де-субстанціоналізуючи водночас означуваний зміст і «субстанцію
вираження» — яка, отже, вже не є ні переважно, ні виключно звуком, —
роблячи таким з лінгвістики лише частину загальної семіології, Соссюр
найбільше сприяв повороту проте метафізичної традиції концепту знаку,
від неї ж тям і запозиченого.

Й разом з тим Соссюр не міг не стверджувати т» саму традицію тією мірою,
якою продовжував користуватися концептом знаку; з цього, не більше ніж з
будь-якого, концепту не можна зробити ні абсолютно нового, ні абсолютно
конвенційного вжитку. Завжди доводиться приймати некритичним чином
принаймні частину імплікацій, впило його системи. Є щонайменше один
момент, коли Соссюр змушений відмовитися від виведення всіх висновків з
розпочатої ним критичні, й це той момент, коли він погоджується з
вживанням слова «знак», за браком ліпшого. Виправдавши
впровадження слів «означуване» та «означальне», Соссюр пише:
«Стосовно ж знаку, то якщо ми на нього погоджуємося, причина полягає
виключно в тому, що ми не знаного замінити, якщо загальновживана
мова не дозволяє думати ні про що інше». Й справді важко
передбачити, як можна було б позбутися знаку, почавши з
висунення опозиції означуване/означальне.

А «загальновживана мова» не є безневинною і нейтральною річчю. Це мова
західної метафізики, й вона має в собі не лише значну кількість
різноманітних презумпцій, але, головним чином, презумпцій
невід'ємних і, попри відсутність належної уваги до них,
пов'язаних у систему. Наслідки цього можна виявити у
соссюрівському дискурсі. Ось чому, З ІНШОГО БОКУ:

1\. Підтримання строгого розрізнення — по суті та за формою — між цими
signans та signatum, знак рівності між signatum, та концептом залишає
формально відкритою можливість помислити означуваний концепт у ньому
самому, в його звичайній присутності для думки, в його незалежності
стосовно мови, тобто стосовно системи означальних. Залишаючи цю
можливість відкритою — а вона відкрита самим принципом опозиції
означальне/означуване, тобто самим принципом знаку, — Соссюр
перекреслює критичні досягнення, про які ми щойно вели мову. Він
повертає борг класичній потребі в тому, що я запропонував називати
«трансцендентальним означальним», яке не відсилає як таке, в своїй
суті, ні до якого означального, не вписується до знакового ланцюжка й
саме у певний момент уже с функціює як означальне. Навпаки, з
моменту, жали ми ставимо під знак питання саму можливість такого
трансцендентального означуваного й визнаємо, що будь-яке означуване є
також чимось таким, що перебуває у стані означального, розрізнення між
означуваним й означальним — самий знак — стає проблематичним у його
корінні. Зрозуміло, це буде операцією, яку треба практикувати з
розважністю, бо: а) їй належить Іти важку деконструкцію всієї
історії метафізики, яка нав'язала й не припиняє нав'язувати всій
семіологічній науці цю фундаментальну апеляцію до «трансцендентального
означальна якогось незалежного від мови концепту; апеляція ця не
нав'язана ззовні чимось на зразок «філософії», але навіяна всім
тим, що прив'язує нашу мову, нашу культуру, нашу «систему думки» до
історії й системи метафізики; б) не йдеться й про те, щоб злити до
купи на всіх безпосередньо означальне та означуване. Неможливість
для цієї опозиції або для цієї відмінності бути радикальною та
абсолютною не заважає їй функціювати й навіть виявлятися
незамінною в певних межах — доволі широких межах. Наприклад,
ніякий переклад без неї не був би можливим. І по суті саме у шарі
абсолютно чистої перекладності, прозорої та однозначної,
конституювалася тема трансцендентального означального. У
межах його можливості або принаймні його позірної можливості
переклад здійснює відмінність між означальним та означуваним.
Але якщо ця відмінність ніколи не постає у чистому вигляді, то й
поготів і переклад, і поняття перекладу доведеться замінити
поняттям трансформації: упорядкованого трансформування однієї
мови іншою, одного тексту іншим. Ми ніколи не будемо й по суті ніколи
не мали справи з якимсь «перенесенням» чистих означуваних, нібито
залишених у своїй незаплямованій незайманості інструментом — або
«провідником» — означального, з однієї мови на іншу чи всередині тієї
самої мови.

2\. Хоча й визнавши необхідність винесення за дужки звукової субстанції
("Найсуттєвіше в мові, ми це побачимо, є стороннім звуковому характерові
мовного знаку"; «В своїй сутності воно \[мовне означальне\] аж ніяк не є
звуком"), Соссюр був змушений через істотні й істотно метафізичні
причини надати привілей слову, всьому тому, що пов'язує знак з
фоне, звуком. Він говорить також про «природний зв'язок» між думкою
та голосом, сенсом та звуком. Він говорить навіть про «думку-звук». Я
спробував в іншому місці показати, що є традиційним у цьому кроці і
яким необхідностям він підпорядкований. Він закінчується, принаймні
у протиріччі з критичним мотивом, найбільш цікавим у «Курсі»,
перетворенням лінгвістики на регулятивну модель, на «Жатрона»
загальної семіології, лише частиною якої, юридичне й теоретично,
повинно було б стати мовознавство. Тема довільності відхиляється
від шляхів, на яких вона є плідною (формалізація) , у напрямку
телеології, що ієрархізує: «Таким чином, можна сказати, що
цілковито дощані знаки краще, ніж інші, здійснюють ідеал
семіологічного процесу; ось чому мова, найскладніша й
найпоширеніша з систем вираження, є також і найхарактернішою з
усіх; у цьому розумінні лінгвістика може стати спільним патроном усієї
семіології, хоча мова є лише приватною системою». Ми виявляємо
точнісінько такий самий крок і ті самі поняття у Регеля.
Протиріччя між цими двома моментами «Курсу» помітне через те, що в
іншому місці Соссюр визнає: «Не мовлення притаманне природі людини, але
, створювати мову, тобто систему різних знаків...», — тобто можливість
коду та артикуляції незалежно від субстанції, наприклад, від мої
субстанції.

3\. Концепт знаку (означальне/означуване) містить у собі необхідність
надати привілей цій фонічній субстанції й піднести лінгвістику до
рівня «патрона» семіології. Фоне є по суті означальною субстанцією,
яка постає перед свідомістю як найінтимніше пов'язана з думкою
означуваного концепту. Голос з цієї точки зору виявляється
власне свідомістю. Коли я промовляю, я не тільки усвідомлюю себе
присутнім при тому, що я думаю, але й усвідомлюю також, що забезпечую
максимальну близькість до моєї думки або до «концепту» певного
означального, яке не провалюється у світ, яке я чую щораз
після вимовлення, яке здається залежним від моєї чистої й вільної
спонтанності, що не потребує застосування ніякого інструменту, ніякого
аксесуару, ніякої сили, запозиченої у світу. Не тільки означальне та
означуване здаються з'єднаними, але у цьому змішуванні означальне
немовби розчиняється, стає прозорим, щоб дозволити концептові постати
самому таким, яким він є без відсилання до чогось іншого, крім своєї
присутності.

Зовнішність означального постає редукованою. Природно, цей досвід —
омана, але омана, на необхідності якої склалася ціла структура або
ціла доба; на грунті цієї доби склалася семіологія, концепти й засадові
презумпції якої з особливою виразністю підлягають виявленню від Платона
до Гуссерля, проходячи крізь Арістотеля, Руссо, Регеля та ін.

4\. Редукувати зовнішній бік означального означає виключити все, що у
семіотичній практиці не є психічним. Але тільки привілей, визначений
для фонетичного та мовного знаку, здатний санкціонувати тезу Соссюра,
згідно з якою «лінгвістичний знак є психічною величиною, що має два
боки». Припустивши, що ця теза має в собі строгий сенс, важко
передбачити можливість її поширення на будь-який знак, чи то
фонетично-мовний чи ні. Важко таким чином побачити, хіба що зробивши
з фонетичного знаку «патрона» всіх знаків, як можна вписати загальну
семіологію у психологію. Між тим саме це робить Соссюр: «Отже, можна
уявити собі науку, яка вивчала б життя знаків у надрах соціального
життя; зона складала б частину соціальної психології й, як
наслідок, загальної психології; ми називаємо а семіологією (від
грецького семейон, «знак"). Вона показала б нам, з чого складаються
знаки, які закони ними керують. Оскільки вона ще не існує, неможливо
сказати, якою вона буде, але юна має право на існування, її місце
заздалегідь визначене. Лінгвістика є лише частиною цієї загальної
науки, закони, відкриті семіологією, будуть застосовані до лінгвістики й
ця остання виявиться таким чином прив'язаною до цілком визначеної галузі
всередині сукупності фактів людського світу. Справа психолога полягає у
визначенні точного місця семіології».

Зрозуміло, сучасні лінгвісти та семіотики не зупинилися на Соссюрі або
принаймні на цьому соссюрівському «психологізмові». Копенгагенські
школа й уся американська лінгвістика його відверто критикували.
Проте якщо я затримався на Соссюрі, то не лише тому, що й самі його
критики визнають, що він є творцем загальної семіології, й запозичують у
нього переважну частину своїх концептів, але насамперед тому, що
неможливо критикувати просто «психологічне» застосування
концепту знаку; психологізм не є поганим застосуванням доброго
концепту, він є прописаним і приписаним у самому концепті ; знаку в
той двозначний спосіб, про який я говорив на початку. Тяжіючи над
моделлю знаку, ця двозначність знаменує таким чином сам
«семіологічний» проект з органічною сукупністю всіх його
концептів, й особливо концепту комунікації, який по суті передбачає
передачу, покликану переправити від одного суб'єкта до іншого то
тотожність певного позначеного об'єкта, певного сенсу або певного
концепту, що формально дозволяє відокремити себе від процесу цієї
передачі та від операції позначування. Комунікація передбачає
суб'єктів (чия ідентичність і присутність конституйовані раніше
операції позначування) та об'єкти (позначувані концепти, певний
помислений сенс, що не підлягає ні формуванню, ні, строго кажучи,
трансформуванню при переданні повідомлення). А повідомляє В якомусь
С. Через знак той, хто передає, комунікує щось отримувачеві, та ін.

Випадок з концептом структури, що також наводився вами, безперечно є
багатозначнішим. Усе залежить від проробки, до якої його включають.
Подібно до концепту знаку — й, отже, семіології — він здатен одночасно
підтвердити й похитнути логоцентричні та етноцентричні засади. Нам не
потрібно викидати ці концепти на смітник, та в нас, утім, немає й
засобів, щоб це зробити. Треба, мабуть, трансформувати ці концепти
усередині семіології, зрушити їх з місця, обернути проти їхніх же
засновків, пере-включити їх до інших ланцюжків, потроху
видозмінити галузь проробки й створити таким шляхом нові
конфігурації; я не вірю у вирішальний розрив, в одиничність
«гносеологічного відтинання», як про це часто-густо сьогодні
висловлюються. Це підтинання завжди знов уписується фатальним чином
до старої тканини, яку треба нескінченно розплітати. Ця нескінченність
не є інцидентом або випадковістю; вона істотна, систематична й
теоретична. Це ніяким чином не касує необхідності й відносної
важливості певних розривів, появи й визначення нових структур...

— Що таке «Грама» як «нова структура неприсутності»? Що таке «письмо» як
«рознесення»? Яким є розрив, упроваджений цими концептами стосовно
ключових концептів семіології — знаку (фонетичного) та структури?
Як поняття тексту заступає в граматології лінгвістичне ти семіологічне
поняття висловлювання?

— Редукція письма — як редукція зовнішнього боку означального — йшла
паралельно з зенологізмом і логоцентризмом. Ми знаємо, як Соссюр,
здійснивши традиційну операцію, як її здійснювали і Платон, і
Арістотель, і Руссо, і Гегель, і Гуссерль тощо, вилучив письмо з
галузі лінгвістики — галузі мови й мовлення — як феномен зовнішньої
репрезентації, що є водночас некорисним і небезпечним: «Предмет
лінгвістики визначається не комбінацією слова написаного і слова
вимовленого, це останнє саме й складає її предмет», «письмо стороннє
внутрішній системі \[мови\]», «письмом приховано образ мови: воно не
вбрання, а перерядження». Зв'язок письма з мовою є «поверховим»,
«штучним». Лише через «непорозуміння» письмо, яке повинно було
слугувати лише «зображенням», «узурпує головну роль» і «природне
співвідношення перекручується». Письмо — це «пастка», його дія
«підступна» й «тиранічна» , його злочини жахливі, це
«тератологічні випадки», «лінгвістика повинна брати їх під
нагляд в особливому розділі» тощо.

Природно, ця репрезентативістська концепція письма ("мова та письмо є
дві різні знакові системи; єдиний сенс існування другого — бути
представником першої") пов'язана з практикою фонетично-абеткового
письма, що ним, як визнає Соссюр, він «обмежує» своє дослідження.
Абеткове письмо начебто дійсно репрезентує собою мову й водночас
знічується перед нею. Власне кажучи, можна було б показати, як я
намагався зробити, що не існує фонетичного письма у чистому
вигляді й що фонологізм є меншою мірою наслідком застосування
абетки у конкретній культурі, ніж результатом певної репрезентації,
певного етичного або аксіологічного досвіду цього застосування. Письмо
повинно було знітитися перед повнотою живого слова, досконало
репрезентованого через прозорість системи його позначення,
безпосередньо присутнього для суб'єкта, це слово вимовляючого, й для
того, хто отримує його сенс, його зміст, його значущість.

І ось якщо ми припинимо обмежуватися моделлю фонетичного письма, якій ми
надаємо привілей лише через егоцентризм, і якщо ми, крім цього, зробимо
висновки з того факту, що не існує фонетичного письма у чистому вигляді
через неминуче розташування знаків у просторі, пунктуацію, інтервали,
неусувні відмінності у функціюванні графем тощо), то вся фонологічна
або логоцентристська логіка стає проблематичною, її поле легітимності
стає вузьким . поверховим. Таке обмежування разом з тим є
обов'язковим, якщо ми хочемо скільки-небудь послідовно
усвідомлювати принцип відмінності, яким його залучає сам Соссюр.
Цей принцип наказує нам не лише не надавати привілею певній субстанції
— у цьому разі субстанції фонічній, так званій часовій, — виключаючи з
неї іншу — приміром субстанцію графічну, так звану просторову, — але
навіть розглядати весь процес позначування як формальну гру
відмінностей. Тобто відбитків.

Чому відбитків? І на якій підставі треба знов уводити граматику на
стадії, коли ми, схоже, нейтралізували будь-яку субстанцію, чи то
фонетичну, графічну чи будь-яку іншу? Зрозуміло, ідеться не про те, щоб
удатися до того самого концепту письма й попросту перевернути асиметрію,
яку ми поставили під знак питання. Йдеться про продукування нового
концепту письма. Ми можемо йменувати його грама або рознесення.
Впровадження до гри відмінностей передбачає справді такі злиття й
такі відсилання, які перешкоджають тому, щоб у якийсь момент, в
якомусь розумінні мали місце звичайні елементи, що присутні в самих
собі і відсилають лише до самих себе. Чи то в порядку усного дискурсу чи
письмового дискурсу, жоден з елементів не може функціювати як знак, не
відсилаючи до якогось іншого елемента, який, у свою чергу, не
залишається просто присутнім. Завдяки такій зчепленості кожний
«елемент» — фонема або графема — конституюється на підвалинах
відображеного на ньому відбитка інших елементів ланцюжка чи
системи. Це зчеплення, ця тканина є текстом, що продукується лише в
порядку трансформації якогось іншого тексту. Ніщо, ні в елементах, ні
в системі, ніде, ніколи не виступає лише присутнім або відсутнім.
Скрізь суцільно мають місце тільки відмінності та відбитки
відбитків. Грама виявляється тоді найбільш загальним концептом
семіології — яка стає також граматологією — й вона пасує не тільки для
царини письма у вузькому й класичному розумінні, але й для царини
лінгвістики. Перевага цього концепту — за умови його супроводу
певним інтерпретуючим контекстом, бо він не більшою мірою, ніж
будь-який інший концептуальний елемент, здатний позначати себе
самого й задовольнятися самим собою, — в тому, що він докорінно
нейтралізує фонологізуючу тенденцію «знаку» й дійово врівноважує
його через вивільнення окремої наукової галузі «графічної субстанції»
(історія й систематика писемностей за межами західного ареалу), що
становить не менший інтерес і до цього часу залишається у затінку
чи в стані нехтування.

Грама як рознесення, у цьому випадку, — це структура й рух, які вже не
піддатні усвідомленню на грунті опозиції присутність/відсутність.
Рознесення — це систематична гра відмінностей, відбитків
відмінностей, розташування, через яке елементи
співвідносяться один з одним. Це розташування є
продукуванням, водночас активним та пасивним (незвичне а у
differance вказує на цю виваженість між активністю та пасивністю, на те,
що ще не піддатне упорядкуванню й розподілу за допомоги цієї опозиції),
тих інтервалів, без яких «повноцінні» елементи не були б означальними й
не функціювали б. Це розташування є також становлення простору
мовленнєвого ланцюжка — який називають часовим або лінійним;
становлення простору, саме який і робить можливою писемність і
будь-яку відповідність між мовою та письмом, будь-який перехід
від одного до іншого.

Активність або продуктивність, коннотовані незвичним а у differance,
відсилають до акту породження у грі відмінностей. Ці останні не
впали з неба й вони не вписані раз і назавжди до замкненої системи,
до статичної структури, яку можна було б вичерпати певною синхронічною й
таксономічною операцією. Відмінності є наслідки трансформацій і з цієї
точки зору тема рознесення несумісна зі статичним, синхронічним,
таксономічним, позаісторичним тощо мотивом концепту структури.
Але, звичайно, цей мотив не є єдиним у визначенні структури й
продукування відмінностей, рознесення не є антиструктуральним:
ним продукуються систематичні й упорядковані трансформації, здатні
певною мірою надати місце для структуральної науки. Концепт
рознесення здатен навіть розгорнути найзаконніші принципові
постулати «структуралізму».

Мова й узагалі будь-який систематичний код — визначений Соссюром як
«класифікація» — по суті є образом наслідків, але вони не походять
від суб'єкта, субстанції чи чогось сущого, які де-небудь були б
присутніми й вислизали від руху рознесення. Оскільки не існує
присутності поза й раніше семіологічного рознесення, то можна
поширити на систему знаків взагалі те, що Соссюр говорить про
мову: «Мова є необхідною для того, щоб мовлення було зрозумілим і
вчинило всю свою дію; але мовлення необхідне для того, щоб
інституювалася мова; історично факт мовлення завжди передує».
Тут має місце коло, бо якщо ми строго розрізнимо мову та мовлення, код
та звістку, схему та її застосування тощо й забажаємо віддати належне
обом постулатам, що були введені Соссюром, то не знатимемо, звідки
\[44\] треба починати й як узагалі щось може започаткуватися, чи то мова
чи мовлення. Треба тому припустити, раніше за будь-яке розведення
мови/мовлення, коду/звістки тощо (разом з усім тим, що до цього
належить), певне систематичне продукування відмінностей, породження
системи відмінностей — рознесення — серед наслідків якого можна буде з
часом, шляхом абстрагування й у відповідності до певних мотивацій,
вичленити лінгвістику мови та лінгвістику мовлення тощо.

Ніщо — ніяке присутнє і безрозрізнюване суще — не передує, таким чином,
рознесенню й розташуванню. Немає жодного суб'єкта, який був би агентом,
автором і господарем рознесення і з яким рознесення траплялося б час від
часу й емпірично. Суб'єктивність — як об'єктивність — є наслідок
рознесення, наслідок, вписаний до системи рознесення. Ось чому
літера а у differance, рознесенні, нагадує також, що розташування є
очаснення, обхід, відкладення, через яке інтуїція, сприйняття,
застосування, одне слово, ставлення до присутнього, віднесення до
присутньої реальності, до сущого завжди рознесене. Рознесене у
відповідності до того самого принципу відмінності, який
говорить, що жодний з елементів не функціює й не позначає, не
набуває й не налає «сенсу» інакше, як відсилаючи до якогось Іншого
елемента, минулого чи майбутнього, всередині економії
слідів-відбитків. Цей економічний аспект рознесення, що
припускає вторгнення певного розрахунку — неусвідомленого — до певного
силового поля, є невіддільним від вузько семіотичного аспекту. Ним
підтверджується, що суб'єкт, і насамперед свідомий і розмовляючий
суб'єкт, залежить від системи відмінностей та від руху рознесення; що
він не є присутнім і, найголовніше, не є присутнім для самого себе
раніше рознесення; що він при цьому не конституюється інакше, ніж
поділяючи себе, «очаснюючися», розносячи себе; й що, як казав Соссюр,
«мова, \[що складається тільки з відмінностей, \] не є функцією
розмовляючого суб'єкта». Щойно застосовується концепт
рознесення, разом з ланцюжком, що тягнеться за ним, усі
концептуальні опозиції метафізики, оскільки своєю кінцевою точкою
відліку вони мають присутність чогось присутнього (у формі, скажімо,
тотожності суб'єкта, присутнього при всіх своїх діях, присутнього
глибше, ніж усе, що з ним трапляється або здійснюється, присутнього
для себе самого у своєму «живому слові», у своїх міркуваннях або у
своїх висловлюваннях, у присутніх об'єктах та актах своєї мови
тощо), всі ці метафізичні опозиції (означальне/означуване;
чуттєве/умосяжне; письмо/мовлення; мовлення/мова;
діахронія/синхронія; простір/час; пасивність/активність
тощо) стають іррелевантними. Всі вони повертаються до того, щоб у
той чи той момент підпорядкувати рух рознесення присутності певної
значущості або певного сенсу, що начебто передує рознесенню, більш
первинному, ніж це, його переважаючого й ним врешті-решт правлячого.
Все це знов-таки говорить про присутність того, що вище ми називали
«трансцендентальним означуваним».

— Стверджують, що концепт «сенсу» в семіології помітно відрізняється від
феноменологічного концепту «сенсу». Яким, проте, є таке переплетення й
якою мірою семіологічний проект залишається внутрішньометафізичним?

— Істинним є те, що обсяг феноменологічного концепту «сенс» здається
спочатку значно ширшим й значно менш визначеним. Важко навіть
розвідати його межі. Будь-який досвід є досвідом сенсу (Sinn).
Все, що постає перед свідомістю, все, що взагалі існує для
свідомості, є сенс. Сенс є власне феноменальність феномена. У
своїх «Логічних дослідженнях» Гуссерль відкинув розрізнення Фреге між
сенсом та значенням. Пізніше це розрізнення здалося йому корисним; не
те щоб він розумів його як Фреге, але щоб маркірувати розподіл між
сенсом у його найзагальнішому обсязі (Sinn) та сенсом як об'єктом
логічного або лінгвістичного висловлення, сенсом як значенням
(Веdeutung). На цій стадії й могли виникнути складності, про які ви
згадуєте. Так, наприклад:

1\. Гуссерль відчуває потребу для ізолювання сенсу (Sinn або Веdeutung)
висловлювання або інтенції значення (Веdeutung — Intention), яка
«одушевляє» висловлювання, строго розрізняти означальний
(чуттєвий) бік, оригінальність якого він визнає, проте вилучає
його із своєї логіко-граматичної проблематики, та бік означуваного
сенсу (умосяжного, ідеального, «духовного"). Мабуть, краще буде
процитувати тут місце з «Ідей І": «Ми беремо за точку відліку добре
відоме розрізнення між чуттєвим і, так би мовити, плотським боком
висловлення та його нечуттєвим, «духовним» боком. Нам не треба ні
вступати в доволі напружену дискусію щодо першого боку, ні вдаватися до
способу поєднання обох боків. Не варто й казати, що тим самим ми
позначили найменування неабияких феноменологічних проблем. Ми
матимемо на увазі виключно «бажання сказати» (Bedeuten) й Веdeutung.
За своїм походженням ці слова співвіднесені лише з мовною цариною
(sprachliche Sphare), з цариною «вираження» (des Ausddruckens). Але аж
ніяк неможливо уникнути, й разом з тим це є важливим кроком у царині
пізнання, деякого семантичного розширення цих слів та їхньої доречної
модифікації, яка допустила б певним чином їх докладання до всієї
ноетико-ноематичної сфери: отже, до всіх актів, чи вони
переплетені (verflochten) чи ні з актами вираження. Так ми
самі постійно казали, в усіх випадках інтенційних переживань, про
«сенс» (Sinn), слово взагалі-то рівносильне «значенню» (Bedeutung).
Турбуючися про точність, ми резервуємо за словом Bedeutung колишнє
поняття, особливо у словосполученні «логічне» чи «експресивне
значення». Що стосується слова «сенс», ми продовжили вживати його
в найширшому обсязі». Таким чином, чи буде він «означуваний» або
«виражений» чи ні, чи буде він «переплетений» з процесом
позначування чи ні, «сенс» є певною ідеальністю, умосяжною або
духовною, яка при нагоді здатна поєднуватися з чуттєвим боком
означального, але як така не має в цьому жодної потреби, її
присутність, її сенс або суть її сенсу можна уявити поза цим
переплетенням, якщо тільки феноменолог, подібно до семіотика,
претендує на те, щоб мати справу з чистою єдністю, зі строго
ідентифікованим боком сенсу або означуваного.

2\. Цей шар чистих сенсу або означуваного відсилає, у Гуссерля
експліційно, у семіологічній практиці принаймні імпліційно, до
шару до-мов-ного або до-семіотичного (до-експресивного, каже Гуссерль)
сенсу, чия присутність нібито мислима до й раніше роботи рознесення,
до й раніше процесу або системи позначування. Це останнє нібито
з'являється просто для того, щоб вивести сенс на божий світ,
перекласти, перенести його, повідомити його, втілити, виразити
тощо. Такий сенс — який тоді в обох випадках є сенс феноменологічний
і врешті-решт все те, що вихідно надано свідомості в інтуїції
сприйняття, — не зможе тому від самого початку опинитися у
становищі означального, бути вплетеним до тканини відносин і
розрізнень, що робить з нього одразу відсилання, відбиток,
граму, розташування. Метафізика завжди полягала, це можна довести,
у прагненні вирвати присутність сенсу, під цим чи іншим іменем, у
рознесення; й завжди, коли люди розраховують жорстко відтяти або
ізолювати якусь галузь чи якийсь шар чистого сенсу або чистого
означуваного, то вони роблять той самий жест. А яким чином
семіотика — як така — могла обійтися попросту без будь-якого
звертання до тотожності означуваного? Тоді починають налагоджувати
стосунки між сенсом та знаком або між означуваним та означальним,
стосунки зовнішнього характеру: вірніше, означальне, як у
Гуссерля, стає узовнішненням (Aeusserung) або вираженням
(Ausdruck) означуваного. Мова визначається як вираження — винесення
назовні інтимності внутрішнього — й ми знову зустрічаємося з усіма
труднощами та презумпціями, про які щойно згадували з приводу Соссюра.
Я спробував в іншому місці вказати на наслідки цього, що прив'язують
будь-яку феноменологію до цього привілею вираження, до виключення
«вказівки» зі сфери чистої мови (з «логічності» мови), до віддання
привілею з необхідності голосу тощо, й усе це — починаючи з «Логічних
досліджень», з цього чудового проекту «чистої логічної граматики», яка
при всьому тому залишається значно важливішою й більш строгою, ніж усі
проекти «загальної раціональної граматики» французьких вчених XVII та
XVIII сторіч, на котрих зараз посилаються деякі сучасні лінгвісти.

— Якщо мова завжди «вираження» й стосовно неї як такої її закритість
доведена, то якою мірою і в практиці якого типу цей характер
вираження може бути подоланим? Якою мірою не-вираження здатне
стати означальним? Чи не опиниться сама граматологія певною
«семіологією» без елемента вираження і на базі радше
логіко-математичної, ніж лінгвістичної нотації?

— Мені кортить відповісти тут позірно суперечливим чином. З одного боку,
ніколи не можна попросту взяти й вийти за межі вираження, позаяк
неможливо звести нанівець цей наслідок рознесення, структуру
звичайної опозиції усередині-зовні, й цей ефект мови, який
підштовхує її до подання самої себе як виразного уявлення, як
переведення назовні того, що конституювалось усередині. Подання мови як
«вираження» не є випадковим забобоном, це різновид структурної пастки,
того, що Кант назвав би трансцендентальною ілюзією. Вона
видозмінюється у залежності від мов, епох, культур. Немає
ніяких сумнівів, що західна метафізика є її потужною систематизацією,
але гадаю, що було б занадто великою й нерозумною квапливістю
закріплювати тут за Заходом якусь винятковість. З іншого боку,
й навпаки, я сказав би, що коли є неможливим попросту взяти й раз і
назавжди вийти за межі вираження, то процес вираження по суті завжди
вже перевершений, чи бажають люди цього чи ні, чи знають вони це чи ні.
Тією мірою, якою те, що зветься «сенсом» (який підлягає «вираженню"),
заздалегідь уже суцільно пронизане тканиною відмінностей, тією мірою,
якою вже має місце текст, мережа текстуальних відсилань до інших
текстів, певна текстова трансформація, в якій кожний «член»,
нібито «звичайний», позначений відбитком якогось іншого, позірна
внутрішність сенсу вже суцільно пророблена його ж власним зовнішнім.
Вона завжди вже виносить себе назовні себе. Вона завжди вже
відрізняється (від себе самої) раніше будь-якого акту
вираження. Й лише за цієї єдиної умови вона може скласти певну
синтагму або певний текст. Лише за цієї єдиної умови вона може бути
«означальною». З цієї точки зору не варто було б, мабуть, порушувати
питання про те, якою мірою невиразність здатна бути означальним.
Тільки невиразність може бути означальним, позаяк за всієї
строгості немає позначування поза синтезом, синтагмою,
рознесенням та текстом. І поняття тексту, продумане в усіх
його імплікаціях, є несумісним з однозначним поняттям вираження.
Зрозуміло, коли ми кажемо, що лише текст буває означальним, то ми
вже видозмінили сенс позначування та знаку. Насправді, якщо розуміти
знак у його найбільш жорсткій класичній закритості, то доведеться
сказати протилежне: позначування є вираженням; текст, який нічого
не виражає, є незначущим тощо. Граматологія як наука про текстовість
виявляється тоді «семіологією» без вираження лише за умови
трансформування концепту знаку, яке відриває його від
природженої прив'язки до вираження.

Остання частина вашого запитання є досить важкою. Зрозуміло, що
стриманість, навіть опір логіко-математичній системі позначень
завжди були відбитком логоцентризму й фонологізму, наскільки вони
панували в метафізиці й у класичних семіологічних і лінгвістичних
проектах. Критика нефонетичного математичного письма (приміром
лейбніцівського проекту «універсальної характеристики") у
Руссо, Регеля тощо невипадковим чином повторюється у Соссюра, у
котрого вона йде пліч-о-пліч з підкресленим наданням переваги
природним мовам (пор. «Курс..."). Граматологія, яка порвала б з
цією системою презумпцій, повинна через це надати волю математизації
мови, а також констатувати, що «практика науки ніколи не припиняла
заперечувати імперіалізм Логосу, наприклад, звертаючися, з
давніх-давен дедалі більшою мірою, до нефонетичного письма.
Все, що незмінно пов'язувало логос з фоне, виявилося обмеженим
математикою, поступ якої найтіснішим чином прив'язаний до
практики нефонетичного запису. Стосовно цього принципу й цього
«граматологічного» завдання, мені здається, не може виникнути жодних
сумнівів. Проте поширення математичних нотацій і взагалі формалізація
письма повинні бути дуже повільними й дуже розумними, принаймні якщо ми
воліємо, щоб вони дійсно охопили галузі, до цього часу з них вилучені.
Критична проробка «природних» мов засобами тих самих «природних» мов,
справжня внутрішня трансформація класичних систем нотації, систематична
практика взаємообміну між «природ ними» мовами та писемностями повинна
була б, як мені здається, готувати подібну формалізацію й
супроводжувати її. Завдання нескінченне, тому що завжди
буде неможливо через суттєві причини абсолютно редукувати природні
мови та нематематичні системи нотації. Не треба також довіряти
«наївності» образу формалізму й математизму, одна з другорядних
функцій яких була, не забудьмо про це, в метафізиці функцією заповнення
й підтвердження логоцентристської теології, яку вони могли, з іншого
боку, заперечувати. Так у Лейбніца проект універсальної
характеристики, математичної й нефонетичної, є невіддільним
від метафізики простого першоначала й тим самим від існування
божественного розуму, божественного логосу.

Справжній прогрес математичної нотації йде, таким чином, пліч-о-пліч з
деконструкцією метафізики, з глибоким оновленням самої математики й
усієї концепції науки, моделлю якої завжди була математика.

— Якщо постановка знаку під знак питання ставить під знак питання саму
науковість, то якою мірою граматологія є чи не е «наукою»? Чи вважаєте
ви, що деякі семіотичні праці, й коли так, то які, зближуються з
граматологічним проектом?

— Граматологія повинна деконструювати все те, що пов'язує концепти й
норми науковості з онтотеологією, з логоцентризмом, з фонологізмом.
Це праця величезна й нескінченна, вона повинна постійно уникати того,
щоб руйнування класичного проекту наук знов зісковзувало в донауковий
емпіризм. Це передбачає своєрідну подвійну бухгалтерію в
граматологічній практиці: треба водночас вийти з
метафізичних позитивізму та сцієнтизму — й наголосити на тому,
що у фактичній науковій праці сприяє її звільненню від метафізичних
гіпотез, які тяжіють від самих її витоків над її визначенням та її
рухом. Треба простежити й консолідувати те, що у науковій практиці
завжди вже починало виходити за логоцентричні закриття. Ось чому
немає однозначної відповіді на запитання, чи є граматологія
«наукою». Я сказав би стисло, що вона включає та обмежує науку;
вона повинна дати нормам науки вільно й строго функціювати у своєму
власному письмі; ще раз, вона маркірує й водночас розхитує межу, яка
окреслює поле класичної науковості.

З цієї самої причини немає такої наукової се-міологічної проробки, яка б
не слугувала граматології. Й можна буде завжди обернути супроти
метафізичних презумпцій того чи того семіотичного дискурсу
граматологічні мотиви, породжувані у ньому наукою. Саме
відштовхуючися від мотиву формалістичної розрізнювальності,
наявного у «Курсі» Соссюра, можна критикувати психологізм, фонологізм,
виключення письма, що не меншою мірою там присутні. Так само у
глосематиці Єльмслева критика соссюрівського психологізму,
нейтралізація субстанцій вираження — й отже фонологізму, —
«структуралізм», «іманентизм», критика метафізики, тематика гри
тощо, якщо вилучити звідси всі наслідки, працювали б на виключення цілої
системи наївно застосовуваних метафізичних концептів (пара
вираження/зміст у традиції пари означальне/означуване;
опозиція форма/субстанція, що додається до кожного з попередніх
членів; «емпіричний принцип» тощо) . Можна сказати а рrіоrі, що у
будь-якій тезі й у будь-якій системі семіотичного дослідження — й ви
краще за мене зможете навести тут значно актуальніші приклади —
метафізичні презумпції співіснують з критичними мотивами. Й це
завдяки тому єдиному фактові, що вони існують до певної межі в одній і
тій самій мові або радше в одній і тій самій мові-мовленні. Граматологію
треба було б, мабуть, вважати не стільки ще однією наукою, новою
дисципліною, наділеною новим змістом, новою виразно окресленою
цариною, скільки пильнуючою практикою цього розділення всередині
текстів.

# \[3\]Позиції

Бесіда з Жаном-Луї Удбіном та Гі Скарпетта

При транскрипції цієї бесіди, яка відбулася 17 червня 1971 р., було
додано кілька доповнень.

1\. Шерег приміток, запропонованих заднім числом Жаком Дерріда. Вони
покликані вточнити деякі пункти, неминуче упущені імпровізацією.

2\. Примітки редакції. Вони локалізують у текстах Дерріда конкретні
аналізи, які дозволяють прояснити певні імплікації бесіди,
заощадити на розгортанні думки при повторюваннях або, частіше,
продемонструвати запізнілість та сплутаність, якими позначені деякі
новітні заперечення.

3\. Фрагменти листування, викликаного дискусією.

Ж.-Л.У. — Щоб розпочати цю бесіду, ми, мабуть, могли б узяти за
відправну точку опорне місце у цьому тексті, який безнастанно
пишеться та читається тут чи там ось уже впродовж кількох років, — ми,
мабуть, могли б рушити від цього «слова» або від цього «концепту»
рознесення (differance), «який... у буквальному розумінні є і не
словом і не концептом"; отже, від тієї лекції, прочитаної 27 січня 1968
р. і включеної того самого року до «Теорії множин": ви там говорили про
збирання у «пучок» тих різноманітних напрямків, за якими ваше
дослідження змогло до того часу просуватися, про загальну
систему їх заощадження, оголосивши навіть про можливість щодо того,
що стосується «продуктивності цієї тематики рознесення», певного
«зняття», оскільки «рознесення» повинне «піддаватися як таке
якщо не своїй заміні, то принаймні своєму втягуванню до такої
ланцюгової реакції, в якій воно ніколи не зможе домінувати».

Чи не змогли б ви тоді прояснити, бодай у порядку вступу до цієї бесіди,
яким є стан справ щодо нинішнього продовження вашого дослідження, що
його дійовість в ідеологічній царині нашої доби безпосередньо довела
свою значущість і розмах; яким є стан справ з розгортанням цієї
загальної економії, яка знов заявила про себе нещодавно у трьох
текстах, що знаменують, можливо, певну нову диференціацію пучка: ваше
прочитання «Чисел» Соллерса в «Розсіюванні», потім (але ці два тексти
є одночасними один з одним) «Подвійний сеанс» і, нарешті, «Біла
міфологія»?

— Мотив рознесення, differance, коли воно маркіроване невимовним а, не
виступає насправді ні під рубрикою концепту, ні навіть просто під
рубрикою «слова». Я намагався це довести. Це не заважає йому
продукувати концептуальні висновки й словесні чи іменні
утворення. Які, втім, — це не одразу помічають, — одночасно є й
викарбуваними й зламаними штампом цієї «літери», безнастанною працею її
дивної «логіки». «Пучок», згаданий вами, це фокус історичного й
систематичного перетину; це насамперед структурна неможливість
закрити цю мережу, зафіксувати її плетиво, окреслити її межею, яка не
була б позначкою. Нездатне вже піднестись як центральне слово або
центральний концепт, заступаючи будь-яку причетність до
теологічного, рознесення саме виявляється охопленим
проробкою, яку воно спричиняє, крізь ланцюжок інших
«концептів», інших «слів», інших текстових конфігурацій; і,
можливо, у мене буде зараз нагода показати, чому з часом чи одразу
вторгнулися ті чи ті додаткові «слова» або «концепти"; й чому їм
треба було надати значущість нагальності (наприклад грама, резерв,
різ, відбиток, розташування, бланк, sens blanc, sang blanc, cent
blancs, semblant, — що вимовляються однаково порожній сенс, біла кров,
без бланку, сто бланків, схожий, доповнення, фармакон,
межа-позначка-міра тощо). Згідно з визначенням, у цього
переліку немає таксономічної межі; тим паче не утворює він і
лексичної системи. Насамперед через те, що слова й поняття ці є
не атомами, а радше осередками економічного ущільнення, обов'язковими
місцями проходження для дуже великої кількості позначок; більш-менш
нуртуючі плавильні тиглі. Крім цього, їхня дія не обертається лише
сама на себе у чомусь схожому на безпорадну самозакоханість, вони
розмножуються ланцюжком по всій практичній і теоретичній сукупності
тексту щоразу інакше. Я це зауважую мимохідь; слово «зняття» у
процитованій вами фразі не має через свій контекст того радше
технічного змісту, що його я йому надаю для перекладу й тлумачення
гегелівського Aufhebung. Якби існувала дефініція рознесення, вона
полягала б саме в обмежуванні, призупинці, деструкції гегелівського
зняття скрізь, де воно є задіяним. Ставка тут є величезною. Кажу,
зауважте, про гегелівський Aufhebung, яким його інтерпретує певний
гегельянський дискурс, бо само по собі зрозуміло, що подвійний сенс
цього Aufhebung міг би бути прописаним інакше. Звідси його
наближеність до всіх операцій, здійснюваних супроти
діалектичної спекуляції Регеля.

Що мене зацікавило того часу, чого я намагаюся досягти зараз на інших
шляхах, так це, водночас з «загальною економією», своєрідна загальна
стратегія деконструкції. Ця остання повинна, мабуть, намагатись
уникнути звичайної нейтралізації бінарних опозицій метафізики й
разом з тим — звичайного укорінення у замкненому просторі її опозицій,
угоди з ним.

Необхідно, таким чином, висунути подвійний жест, який відповідає єдності
водночас систематичній і немовби самовідстороненій, певне подвоєне
письмо, тобто таке, що саморозмножується, те, що у «Подвійному
сеансі» я назвав «подвійною наукою». З одного боку, зазнати фази
перевертання. Я наполягаю багато й постійно на необхідності цієї
фази перевертання, яку, можливо, надто швидко намагалися
дискредитувати. Віддати належне цій необхідності означає
визнати те, що в класичній філософській опозиції ми маємо справу з
мирним співіснуванням певного взаємного протистояння, але з силовою
ієрархією. Один з двох членів панує над іншим (аксіологічно, логічно
тощо), перебуває на вершині. Деконструювати опозицію означає спочатку у
певний момент перевернути ієрархію. Знехтувати цю фазу перевертання
означає випустити з уваги конфліктну й субординуючу структуру
опозиції. Тому перейти надто швидко, не віддавши належне розумінню
попередньої опозиції, до нейтралізації, яка практично залишила б поле у
попередньом

у стані, — означало б залишитися без будь-яких засобів дійового
втручання у нього. Відомо, якими завжди були практичні
(особливо політичні) наслідки стрибкоподібного переходу
безпосередньо до межі опозицій і заяв у формі пересічного ні те
— ні те. Коли я кажу, що ця фаза є необхідною, то фаза тут, можливо, не
є найточнішим словом. Тут не йдеться про хронологічну фазу, про певний
момент або про якусь сторінку, яку можна було одного чудового дня
перегорнути, щоб перейти попросту до іншої речі. Необхідність цієї
фази є структурною, й отже, це необхідність аналізу, що не припиняється:
ієрархічність бінарної опозиції постійно відтворює себе. На відміну від
авторів, чия смерть, ми знаємо, не дочікується їхньої кончини, момент
перевертання ніколи не є мертвим часом.

Все це так, — але, з іншого боку, зупинитися на цій фазі означає
знов-таки маніпулювати все ще на ґрунті й у межах
деконструйованої системи. Тому треба цим подвійним
письмом, так, стратифікованим, розклиненим і таким, що розклинює,
позначити дистанцію між інверсією, яка перевертає верх донизу й яка
деконструює сублімуючу або ідеалізуючу генеалогію, та
виникненням-вторгненням нового «концепту», концепту за
своєю сутністю такого, що вже не припускає та й ніколи не припускав
розуміння у попередньому устрої. Якщо ця дистанція, ця двогранність або
це одвогранування можуть бути уміщені вже лише якимось розщепленим
письмом (і вони відповідають новій концепції письма, яке водночас
викликало б перевертання ієрархії мова/письмо, як і всієї суміжної з
нею системи, й дозволяло б письму детонувати всередині самої ж мови,
дезорганізуючи таким чином увесь традиційний розпорядок і скуповуючи
все поле), то вони не можуть вже позначитися інакше, ніж у текстовому
полі, яке я назвав би групованим: сягаючи межі, тут неможливо
зорієнтуватися, однолінійний текст, точкова позиція,
операція, за підписом одного єдиного автора, за визначенням не є
здатними здійснити цей розрив.

Відтоді, щоб краще маркірувати цей розрив ("Розсіювання», текст, що має
цей заголовок, якщо вже ви запитуєте мене щодо такої теми, є
систематичним і розіграним дослідженням «розриву», «ecart»,
саrrе квадрату, саrrurе ширини, саrte карти, charte хартії, quatre
чотирьох тощо), треба було аналізувати, примушувати блукати
всередині тексту історії філософії, так само як усередині так
званого «літературного» тексту (наприклад Малларме), деякі позначки
(кілька з них я щойно позначив, існує ще багато інших), які я назвав
за аналогією (підкреслюю) нерозв'язними, тобто одиниці симулякра,
«хибні» дієслівні, іменні або семантичні властивості, які вже не є
піддатними розумінню за схемою філософської (бінарної) опозиції й разом
з тим перебувають усередині неї, чинять їй опір, дезорганізують її, але
ніколи не утворюють третього члену, ніколи не припускають розв'язання у
формі спекулятивної діалектики (фармакон — це ні ліки, ні отрута, ні
добро, ні зло, ні всередині, ні зовні, ні мова, ні письмо;
доповнення — це ні більше, ні менше, ні безумовне зовні, ні
заповнення певного всередині, ні акциденція, ні сутність тощо; гімен
— це ні змішування, ні розрізнення, ні тотожність, ні відмінність, ні
завершення, ні незайманість, ні приховання, ні розкриття, ні всередині,
ні зовні тощо; грама — це ні означальне, ні означуване, ні знак, ні річ,
ні присутність, ні відсутність, ні покладання, ні заперечення тощо;
розташування — це ні простір, ні час; зачаток — це ні цілісність (у
стані зав'язі) певного початку або звичайної відірваності, ні звичайна
вторинність. Ні/ні — це водночас або ж або ж; позначка — це також
позначена межа, окреслена мета тощо). По суті, саме проти впертого
привласнення цієї розхитуючої роботи симулякра з боку діалектики
гегелівського типу (справа доходить до ідеалізації й
«семантизації» цього значення праці, праці опрацьовування)
я й намагаюся спрямувати критичну операцію, натомість гегелівський
ідеалізм полягає саме у знятті бінарних опозицій класичного
ідеалізму, у розв'язанні протиріч через третій член, який
з'являється, щоб аи/пеЬеп, тобто піддати піднесеному запереченню
опозитивне розрізнення, його ідеалізуючи, сублімуючи в інтимності
пам'яті (Еrinnerung, спомин як занурення всередину себе), його
інтернувати в деякій присутності-для-себе-самого.

Якщо вже йдеться також і про прояснення ставлення до Регеля, — робота
важка, у переважній своїй частині нам її ще належить виконати,
незважаючи на її певною мірою нескінченність, якщо, звичайно, ми
прагнемо вести її зі строгістю та ретельністю, — я спробував
розмежувати рознесення, differance (де через «а» позначена,
серед іншого, риса продуктивності та конфліктності), від гегелівської
відмінності. Й це саме у тому пункті, де Регель у своїй (великій
«Логіці» визначає відмінність як протиріччя саме для того, щоб
мати можливість його розв'язати, інтеріоризувати, зняти його у
відповідності до силогістичного процесу спекулятивної діалектики,
розчинити в присутності-для-себе-самого певного онто-теологічного або
онто-телеологіч-ного синтезу. Differance, рознесення покликане
позначити (у точці майже абсолютного наближення до Регеля, як я
підкреслював, здається, у сьогоднішньому викладі та в інших місцях:
уся гра, причому найвирішальніша, тут базується на тому, що Гуссерль
називав «витонченими нюансами» або Маркс — «скнарістю") точку, де ми
пориваємо з системою «зняття», Aufhebung, і спекулятивної діалектики.
Ця конфліктність рознесення , що її протиріччям можна називати лише за
умов його тривалої й важкої демаркації від гегелівського протиріччя,
ніколи не піддається тотальному зняттю й проступає своїми наслідками у
тому, що я називаю текстом узагалі, текстом, який не вміщується у
клітинці книги чи книгозбірні й ніколи не дозволяє панувати над
собою якомусь референтові у класичному розумінні, речі або
трансцендентальному означуваному, яким упорядковувався б
увесь його рух. Отже, ви бачите, не через турботу про умиротворення
або узгодження я охочіше вдаюся до позначки «рознесення», ніж до
системи відмінності-й-протиріччя.

— Коли, власне, — я весь час тримаюся в річищі вашого запитання, — до
цього відкритого ланцюжка рознесення, «доповнення», «письма»,
«грами», «фармакону», «гімену» тощо впроваджується мотив або,
якщо ви бажаєте, «концепт», оператор спільноти, що зветься
розсіюванням\! Це сталося, як вам відомо, передусім завдяки
прочитанню, певним чином такому, що сприяє, «Чисел» Соллерса у
згаданому вами тексті «Критики». «Розсіювання» не має на меті
нічого заявити з остаточною визначеністю й не може бути зібраним у
дефініцію. Я не дбатиму про те саме тут і вважаю за краще відіслати до
проробки, що здійснюється у текстах. Якщо ми не можемо дати резюме
розсіюванню, що розсіює рознесення, в його концептуальному змісті,
то справа полягає у силі й у формі посіяного ним вибуху, що зламує
семантичний обрій. Перенесення уваги на полісемію або на
політематизацію являє собою, мабуть, прогрес у порівнянні з
лінійністю письма або моносемантичного прочитання, стурбованого
прив'язкою до сенсу-опікуна, до головного означального тексту або
до його головного референта. А проте полісемія як така постає в
імпліцитному обрії однозначної підсумованості сенсу, тобто в
обрії діалектики — Рішар каже про діалектику у своєму тематичному
прочитанні Малларме, Рікьор також, у своєму «Есе про Фрейда» (й
герменевтика Рікьора, його теорія полісемії є дуже спорідненою з
тематичною критикою, Рішар це визнає), — про телеологічну й тоталізуючу
діалектику, яка повинна дозволити в якийсь певний момент, хоч би як він
був віддаленим, зібрати тотальність конкретного тексту в істині його
сенсу, що перетворює текст на вираження, на ілюстрацію й анулює
відкрите й продуктивне зміщення текстового ланцюжка. Розсіювання,
навпаки, здатне продукувати некінцеву кількість семантичних ефектів й
не піддається зведенню ні до якогось присутнього односкладового
походження ("Розсіювання», «Подвійний сеанс», «Біла міфологія» є
практичними перепостановками всіх позірних відправлень, засад, зачинів,
заголовків, над писань, фіктивних зачіпок: обезголовлювань), ні до
якоїсь есхатологічної присутності. Вона маркірує нередуковану й
генеративну багатоскладовість. Доповнення й нуртування певної
недостатності зламують межу тексту, забороняють його вичерпну й
обмежуючу формалізацію або принаймні насичуючу таксономію його тем,
його означуваного, його інтенції, бажання-сказати.

Ми граємо тут, зрозуміло, на випадковій зовнішній схожості, на
спорідненості чистого симулякра між семою та сім'ям. Між ними
немає жодної змістової спільності. Й разом з тим у цьому вигині, у
цьому схибленні чистої зовнішності випадковість безперечно продукує
рід семантичного марева: зісковзування інтенції, відкладування-відбиття
цього на письмі починає підштовхувати до певних кроків.

Цей рушійний режим надлишку (та) нестачі я намагався не те що
формалізувати у нейтральності критичного дискурсу (я казав,
чому вичерпна формалізація у класичному розумінні є неможливою, і
«Подвійний сеанс» — це деконструююча «критика» поняття «критики"),
але переписати, вписати й знову задіяти його комплекс. Йдеться про те,
щоб позначити у «Розсіюванні», а також у «Подвійному сеансі» (ці два
тексти є абсолютно нерозлучними), таку нервюру, складину, такий кут,
які б перервали тоталізацію: у певному місці, місці цілковито певної
форми, ніяка серія семантичних валентностей закріпитися або
скупчитися вже не може. Не те що вона відкривається у бік
невичерпного багатства сенсу або трансценденції семантичного
надлишку. Через цей кут, цю складину, цю прокладку чогось
нерозв'язного позначка позначає одразу позначене й міру,
позначене місце позначки. Письмо, яке цього моменту стає своєю
власною позначкою (зовсім інша річ, ніж саморепрезентування), не може
вже вважатися приналежним до переліку тем (воно не є темою й ні в
якому разі стати нею не може), воно повинно бути з переліку
вилучене (порожнина) й до нього додане (виступ). Ця порожнина й
є виступ, але нестача й надлишок ніколи не можуть стабілізуватися у
повноті якоїсь форми або якогось рівняння, у фіксованій симетричній
або гомологічній відповідності. Я не можу поновити тут проробку, до
якої я намагався у двох тих текстах втягнути складнику, прогалину,
гімен, межу, люстру, колону, кут, квадрат, віяння, надлишок тощо. Вона
завжди має, серед іншого, цей теоретичний результат; критика
односкладного змісту (критика тематична, чи буде вона за
своїм стилем філософською, соціологічною, психоаналітичною, але
такою, що приймає тему, явну чи приховану, вагому чи порожню, за
субстанцію тексту, за його об'єкт або за його ілюстровану істину) має
не більше прав замірятися на деякі тексти (або радше на структуру деяких
текстових сцен), ніж критика суто формалістична, яку цікавлять лише код,
чиста гра означального, технічне обладнання тексту-об'єкта й не хвилюють
генетичні ефекти або власне запис ("історичний», якщо вам буде завгодно)
прочитуваного тексту та того нового тексту, що його пише ця критика. Ці
дві недостатності у строгому розумінні є додатковими. Вони не
підлягають дефініції без деконструкції класичної риторики та
її імпліцитної філософії: я взявся за неї у «Подвійному сеансі» й
намагався її систематизувати у «Білій міфології». Критику
формалістичного структуралізму було розпочато першими ж
текстами «Письма і відмінності».

Г.С. — Знов-таки задля внеску до історичної ситуативності цієї бесіди ми
могли б згадати про зібрання, що мало місце у Клюні в квітні 1970,
оскільки, навіть не перебуваючи там, вим постійно були присутнім
(вас цитували й до вас зверталися з запитаннями у виступах най\*
різноманітнішого спрямування) на цьому колоквіумі, предметом
якого було співвідношення між «літературою та ідеологіями».

Ж.-Л.У. — Щодо цього питання, порушеного Скарпетта, й якщо вже
відповідна тема пору шувалась у Клюні, я дозволив би собі
повернутися до конфронтації вашої рефлексії з філософією
Хайдеггера. В процитованому раніше тексті, «Рознесення», ви
кажете про «неохопну хайдеггерівську медитацію": в якому розумінні ця
медитація, в її фактичному розгортанні в лоні «доби», яка стала нашою,
здається вам '"неохопною»? Й оскільки, з іншого боку, ледь назвавши її
«неохопною», ви прагнете пройти крізь неї, то чи не змогли б ви вточнити
деякі з мотивів, що спонукають вас не зупинятися на ній?

— Ви маєте рацію, посилаючися на той колоквіум. Я щойно прочитав його
доповіді. Йдеться тут, мені здається, про дуже важливу подію, про
подію водночас теоретичну й політичну. В тому, що стосується
співвідношення «літератури» та «ідеології», там було досягнуто
значного прояснення, а запропоновані численні виступи, гадаю,
сприятимуть просуванню цієї справи вперед.

Ваші запитання багатобічні й важкі. Звідки розпочати? Повернутися до
того, що мене зачепило? Чи повірите, що воно хвилює мене й тепер?

Ж.-Л.У. — Це дозволило б, можливо, розвіяти деякі непорозуміння й, як ви
щойно висловилися, просунути хоч трохи далі «справу вперед».

— Спробуймо. Природно, я не хотів перемивати тут те, що могло
стосуватися мене під час дискусії, яка, на щастя, цим далеко
не обмежилась і з приводу неможливості брати безпосередню участь в якій
я, як вам відомо, дуже шкодував. Якщо я відповідаю на ваше запитання, то
це насамперед все ж таки тому, що розпитування чи заперечення,
адресовані мені, були двох абсолютно відмінних спрямувань.
Декотрі, як у Кристини Глюксман, цілком спрямовані на те, щоб
уможливити читання та обговорення, без сплутаної та безсилої
агресивності. Я на них зараз відповім і буду, втім, відповідати
щоразу, коли виникне можливість для розмови у цих умовах і я опинюся
здатним бодай щось привнести від себе. Стосовно інших виступів, які мені
здалися такими, що заважають просуванню вперед або навіть штовхають у
протилежний бік, я зупинюся лише на деяких найелементарніших пунктах.

Поміж іншим, мені стало відомо, після принаймні дворазового прочитання
матеріалів, що моя «думка» (природно, я цитую) перебуває «у повному
розвиткові». Чи не варто цьому радіти? Правильним є те, що такі
висловлювання з необхідності виголошуються із спостережного
пункту, де повинні начебто знати, на який термін чи на якому
повороті очікувати цей «розвиток» і за якою есхатологією його
вимірювати. Я отримав би для себе користь від цих підбадьорювань,
доброзичливих в одному випадку, моралістичних в іншому, якби цінність
«розвитку» не здавалася мені завжди підозрілою в усіх презумпціях, у
ній прихованих (це марксистське поняття, чи не так?), а найголовніше
— якби у мене не було завсідної неабиякої недовіри до «думки». Ні,
йдеться про текстові зміщення, хід, форма й необхідність яких не
мають жодного стосунку до «розвитку» будь-чиєї «думки» або до
телеології дискурсу. Спливло вже чимало часу, дозвольте мені
нагадати, як я ризикнув на цю фразу, тобто як я її написав, позаяк
мовчазна праця лапок і курсивів не повинна виноситися за дужки, як воно
часто-густо буває (й замість опанування виключно змісту думок слід було
б також аналізувати спосіб, в який тексти зроблені): ''Певним чином,
«думка» не хоче нічого сказати». «Думка» (лапки; слова «думка» і те,
що називають «думкою") — не хоче нічого сказати: це субстантивована
порожнеча якоїсь дуже похідної ідеальності, наслідок рознесення сил,
ілюзорна автономія дискурсу або свідомості, чию іпостась треба
деконструювати, «причинність» проаналізувати тощо. Це
по-перше. По-друге, та фраза читається так: якщо є думк І — вона
є, й не менш підозріло, за аналогічними критичними причинами,
заперечувати з'явлення будь-якої «думки», — то річ, яку все ще
називатимуть думкою, позначаючи її, скажімо, як деконструкцію
логоцентризму, не хоче нічого сказати, не походить
врешті-решт з «хотіти-сказати». Скрізь, де вона функціює,
«думка» не хоче нічого сказати.

Отже, повертаюся до нюансованої стриманості Кристини Глюксман: «Історія
зрозуміла надто лінеарне як історія сенсу», «концепція латентної
історії... що певною мірою недооцінює, щоб не сказати касує,
боротьбу матеріалізму та ідеалізму...» Чи повинен я нагадувати, що
те, проти чого з перших же опублікованих мною текстів я намагався
вибудувати деконструктивну критику, був саме авторитет сенсу як
трансцендентального означального та як телоса, інакше кажучи,
історія, визначувана в останній інстанції як історія сенсу,
історія в своїй логоцентричній, метафізичній, ідеалістичній (зараз
я повернуся до цих слів) репрезентації й аж до складних відмітин, що їх
вона встигла залишити у хайдеггерівському дискурсі? Тут я не хочу
навіть розповсюджуватися й давати відсилання; мотив, щойно мною
сформульований, прочитується у мене на кожній сторінці. Можна тому
докоряти мені за наполегливість, навіть за одноманітність, але я
погано розумію, як можна приписати мені концепцію історії як
«історії сенсу». Кажучи правду, коріння непорозуміння, мабуть, є
таким: мене роблять власником того, що я аналізую, а саме метафізичної
концепції історії як історії ідеальної, телеологічної тощо. Треба
сказати, ця концепція розповсюджена значно ширше, ніж гадають, і
явно далеко за межами філософій, на яких стоїть етикетка
«ідеалістичні"; тим більше я не маю довіри до цієї та
будь-якої концепції історії, й прикмети цієї недовіри, до яких у
нас, мабуть, ще буде привід повернутися, могли спровокувати
недостатнє розуміння під час першого прочитання.

Щодо лінеарності, то ви добре знаєте, що це не мій сильний бік. Я її
завжди й дуже акуратно асоціював з логоцентризмом, з фоноцентризмом,
з семантизмом та ідеалізмом. Мало того, що я ніколи не вірив в абсолютну
автономію історії як історії філософії, в розумінні конвенційного
гегельянства, але я постійно намагався знову вивести філософію на
сцену, на ту сцену, якою вона не править і яку класичні історики
філософії, в Університеті та в інших місцях, вважали інколи
трохи жорсткуватою. Ось чому я не звик до підозр, висловлених
Кристиною Глюксман.

«...така, що недооцінює, щоб не сказати касує, боротьбу матеріалізму та
ідеалізму?» Але ж ні, даруйте, мене такі речі дуже цікавлять, і з
досить вже давнього часу значення цього неможливо переоцінити. Я
навіть дуже цікавлюся певними формами так званого «механістичного»
матеріалізму, від якого, безперечно, ще багато чого можна
запозичити. Можливо, мені не було чого запропонувати надто вже
оригінального й специфічного, невідомого щодо цього предмета. У цьому
разі я не вирізняюся багатослівністю й, мабуть, це викликає жаль.
Бачте, що мені здалося необхідним і нагальним в такій історичній
ситуації, як наша, так це загальне визначення умов виникнення та меж
філософії, метафізики, всього того, на чому вона грунтується, та всього
того, що грунтується на ній. Все разом групується — не можу тут сказати
про це докладніше — під рубрикою логоцентризму, яку я висунув у праці
«Про граматологію» водночас з проектом деконструкції. Тут перед нами
постає потужна історична й систематична єдність, яку треба перш за все
відмежувати як таку, якщо ми не хочемо потрапляти пальцем у небо
щоразу, коли сподіваємося вистежувати витоки, прориви, розриви,
мутації тощо. Логоцентризм є також, у своїх підвалинах, ідеалізмом.
Це матриця ідеалізму. Ідеалізм — його найбезпосередніша репрезентація,
його найстійкіша домінуюча сила. Й демонтаж логоцентризму є водночас — а
fortiori — деконструюванням ідеалізму або спіритуалізму в усіх їхніх
варіантах. Тут справді не йдеться про «скасування» матеріалістичної
«боротьби» проти ідеалізму. Нині, зрозуміло, логоцентризм є поняттям
більш широким, ніж ідеалізм, для якого перше з запасом є фундаментом.
Також і більш широке, ніж поняття фоноцентризму. Логоцентризм утворює
систему предикатів, багато з-поміж яких завжди можуть трапитися у
філософіях, що називають себе неідеалістичними або навіть
анти-ідеалістичними. Поводження з поняттям логоцентризму саме
тому є справою делікатною і навіть турботною.

Чи бажаєте ви нині, щоб ми сказали кілька слів про іншу категорію
заперечень, висунутих на колоквіумі в Клюні? Оскільки я тут вже
дав пояснення й оскільки я вважаю таку форму радше комічною, то не
буду вже повертатися до «заперечення історії», яке мені хотіли б
накинути. Не можу й розглядати рядок за рядком усі міркування,
плутаність яких, треба сказати, мене збентежила (наприклад це:
«Граматика Жака Дерріда «моделюється», у своїх великих рисах, на
базі хайдеггерівської метафізики, яку вона намагається
«деконструювати», ставлячи на місце «присутності логосу»
першість відбитка; вона конституюється в онто-теологію, виходячи з
відбитка як «засади», «підвалини» або «джерела». Як треба діяти, щоб
узяти собі за модель те, що деконструюєш? Чи можна так вільно говорити
про хайдеггерівську метафізику\! Але найголовніше (оскільки ці дві
перші можливості як такі не є абсурдними, навіть якщо вони абсурдні
у конкретному випадку), чи не повторював я безнастанно, — й, наважуся
сказати, чи не довів я, — що відбиток не є ні тлом, ні засадою, ні
джерелом і що він аж ніяк не може залишити місце для явної чи
прихованої онто-теології? Правдою є й те, що ця плутанина, яка
полягає в обертанні проти моїх текстів тієї критики, про яку просто
забуто, що вона у них же була спочатку віднайдена й запозичена, — ця
плутанина й раніше вже принаймні симулювалася трохи більше обізнаними,
якщо не краще попередженими читачами.

З іншого боку, я ніколи не говорив, нібито «соссюрівський демарш» у
принципі або загалом є «логоцентричним» або «фоноцентричним».

Моя робота прочитання не будується за цією формулою (коли я намагаюся
дешифрувати якийсь текст, я не катую себе постійно питанням, чи дійду
я відповіді так або ні без будь-яких нюансів, як чиниться у Франції у
певні історичні періоди, до того ж зазвичай по неділях). Текст
Соссюра є гомогенним не більшою мірою, ніж будь-який інший. Я
справді аналізував у ньому «логоцентричний» та «фоноцентричний» шар
(який раніше не виокремлювався, хоча вплив його є значним), але лише
задля того, щоб одразу ж показати, що він створює протиріччя у
науковому проекті Соссюра, наскільки його можна вичитати і яким я
його беру до відома. Я не маю змоги відтворити тут доказ цього.

Ніколи й ніде я не ототожнював, як це хотілося б комусь навіяти з
причин, які ще чекають на аналіз, письмо з міфом. Я тут маю на
увазі концепт письма, яким я його намагався визначити. Навпаки, мене
іноді цікавив жест, яким філософія виключає письмо зі своєї царини або з
галузі наукової раціональності, щоб утримувати його в певному зовні, що
набуває інколи форми міфа. Саме цю операцію я досліджував, особливо у
«Фармації Платона», що вимагало уторування нових шляхів і не могло
походити, зрозуміло, ні з міфології, ні з філософського концепту
науки. Тут йдеться, зокрема, про практичну де-конструкцію
філософської опозиції між філософією та міфом, між логосом та
міфом. Здійснити це практично, я наполягаю, на тексті неможливо інакше,
як на шляхах якогось іншого письма з усім ризиком, що випливає звідси.
Розпочати хоча б з непорозумінь, про які ми зараз ведемо мову. Боюся,
чи не судилося б їм ще нагромадитися. Приниження, принижування письма:
явно не йшлося — це увійшло б у протиріччя з усім текстом — про
піднесення письма з того, що я особисто вважав би саме за його
принижування. Принижування є саме подавання письма, його ситуації у
філософській ієрархії (гора/діл). Тут мене знову нагороджують тим,
що я викриваю, начебто люди квапляться не стільки мене критикувати чи
мене обговорювати, скільки стати спочатку, щоб це зробити, на моє
місце. Йшлося тому, за такого поцінування принижування чи падіння,
про те, що філософія (й усе системне, що прилучене до неї) гадала
зробити, мала на увазі зробити, діючи в оперті на момент життя,
присутнього для себе самого в її логосі, на момент онтологічної або
первісної повноти: саме про те, проти чого спрямовано операцію
деконструкції. Й поняття «падіння», яке повною мірою є
додатковим до поняття «витоку», постійно залишатиметься
мішенню, в «Про граматологію» та в інших місцях. Унаслідок цього
я ніколи не сприймав на свій рахунок тему якогось безпомилкового
письма, яке нібито пало, не знаю за який первородний гріх, в
оманливе та негідне поле історії. Саме навпаки.

Оскільки це є занадто явним для кожного, хто хоче розпочати читання, то
не буду розповсюджуватися й переключуся на ставлення до Хайдегтера.

Я стверджую, як ви вже й зазначили у своєму запитанні, що текст
Хайдеггера є для мене надзвичайно важливим, що він становить
прорив небувалий, необоротний і поки що остаточно не використаний в
усіх його критичних ресурсах.

Це так, але — крім причин, через які складається так, що за розмаїттям
ознак і, гадаю у багатьох відношеннях написане мною, скажімо, не схоже
на текст хайдеггерівської філіації (не маю тут змоги довго це
аналізувати), — мною був позначений, дуже експліцитно й,
можете перевірити, в усіх опублікованих мною дослідах, певний
розрив з хайдеггерівською проблематикою. Цей розрив стосується,
зокрема, концептів джерела та падіння, про які ми зараз говорили. Й
серед інших місць я аналізував це у зв'язку з часом,
трансцендентальним шаром питання про буття» у «Бутті
та часі», тобто в пункті стратегічно вирішальному. Цей розрив виступає
відповідно і в питанні про значення власного (власність, привласнення,
все сімейство Еigentlichkeit, Eigen, Еreignis), де, можливо,
найнаполегливіша й найважча нитка хадеггерівської думки.
(Зазначу тут мимохідь, що я відверто критикував цю ідею власності
та первісної автентичності, й понад те, звідси, можна сказати,
розпочинав: тому можна дивувати завзятості моєї одноманітності,
але неможливо всерйоз примусити мене говорити протилежне
("Граматологія, загальна наука «архі-відбитка», виступає
саме тому як думка, що експлікує міф про витоки. Пошуки не
«історичних витоків», але вихідного, істинного, достеменного
етимону, завжди вже присутнього, в якому воно ховається». Е.Рудинеско,
с.223. Тут нісенітниця досягає величезних розмірів). Скрізь, де накидали
собі цінності власності, власного значення, наближення до власної суті,
етимології тощо стосовно тіла, свідомості, мови, писемності та ін., я
намагався проаналізувати бажання (інтенцію) та метафізичні засновки,
які опиняються тут за роботою. Констатувати це можна вже у «Навіяному
слові» (1965), але також і в багатьох інших місцях. «Біла міфологія»
систематизує критику етимологізму в філософії та в риториці.
Природно, щоб повернутися звідси до Хайдеггера, мабуть,
найвирішальним і найважчим пунктом — є все ж таки сенс, сенс
присутнього та присутності. Я запропонував — дуже схематично — в
«Усії та грамі» певну проблематику або радше різновид решета для
читання текстів Хайдеггера з цієї точки зору. Це величезна робота, й
ситуація тут ніколи не спроститься. Оскільки під час такої розмови, як
ця, я не можу сформулювати нічого, крім побіжних вражень, то скажу так:
у мене іноді виникає відчуття, що вся хайдеггерівська проблематика є
«найглибшим» і «найпотужнішим» захистом того, що я намагаюся
поставити» під знак питання під рубрикою «мислення присутності».

Ми, на щастя, далекі від аналогістичної мішанини, яка постійно
турбується про те, щоб 1) розтрощити без тривалого розгляду,
скажімо так для стислості, граматологічну деконструкцію за допомоги
штучного хайдеггеріанства, в якому явно нічого не зрозуміло; 2)
примусити повірити, що в Хайдеггері немає нічого, крім німецької
ідеології часу між двома війнами: редукція, симптоматична для певного
роду читання; 3) інсинувати, нібито Хайдеггер є стриманим стосовно
психоаналізу лише тому, що це «єврейський» виріб (що покликане
наштовхнути на думку через атмосферичне зараження — елемент аналізу
не гірший, ніж інші, — що кожен, хто надто уважно вчитується в
Хайдеггера, потрапляє в цьому аспекті під підозру.
Наполегливість, з якою накидають цю тему (пор. «Юманіте» від
12.09.1969 і опубліковане за вісім днів у «Юманіте» подвійне
спростування, передруковане у «Тель Кель», № 39, і
розгорнуте в усіх його імплікаціях у «Тель Кель», № 40),
примусить мене врешті-решт констатувати, мабуть, якийсь ще дуже
утробний антисемітизм). Тут є — щоб покласти край цьому питанню —
наявне нуртування, що само себе напружує, заворожена проекція, яка
щоразу набуває дедалі більш наклепницького характеру. Я прислухаюся до
таких розмов упродовж тривалого часу, з певною увагою, котра більш-менш
коливається. Й зберігаючи певне мовчання. Не варто ним зловживати.

Залишимо тоді, якщо ви не заперечуєте, у спокої цих докторів
генеалогічних наук або ідеологічних філіацій, їхні слухачі
дізнаються від них, що для Хайдеггера діалектика має єврейську
сутність (с.185) або що Платон є спадкоємцем стоїків та
епікурейців ("Наука про літери — прості елементи — або
grammatike techne, заснована стоїками та епікурейцями, була підхоплена
Платоном та оформлена в теорію Арістотелем...», с.221). Бачте но,
чого, мені здається, бракує подібній «проблематиці розповідання»,
так це здатності замислитися над тим невідомим, на чому побудовано її
власну тезу. Чи наважився б Борхес підписати таку дивну повість? На
жаль...

Г.С. — Ми могли б, мабуть, повернутися до того, що ви висловили з
приводу історії. Я маю на увазі те місце «Граматології», де ви
кажете: «Слово «історія», безперечно, завжди асоціювалося з лінійною
схемою розгортання присутності». Чи припускаєте ви можливість такого
концепту історії, який уникав би «лінійної схеми розгортання
присутності»? Чи, по-вашому, є можливим те, що Соллерс називає,
наприклад, «монументальною історією», тобто історія, замислена вже не як
«лінійна схема», але як послідовна практика, стратифікована,
диференційована, суперечлива, інакше кажучи, історія, як не
виходила б ні з монізму, ні з історизму?

— Звичайно. Чому, повторюю, довіряти не варто, так це метафізичному
концептові Історії. Мається на увазі концепт історії як історії
сенсу, про що ми щойно говорили: історії сенсу, який зароджується,
розвивається, здійснюється. Лінійно, як ви це називаєте: по прямій чи
округлій лінії. Ось чому, між іншим, «закриття метафізики» не може мати
форми лінії, тобто форми, визнаної за нею філософією, форми, в якій вона
себе пізнає. Метафізичне закриття, що головне, не є колом, яке окреслює
певне гомогенне поле, «однорідне з самим собою усередині себе, через що
й усе зовнішньопокладене щодо нього виявлялося б теж однорідним. Межа
тут має форму завжди різних похибок, членувань, позначку чи рубець
яких мають на собі всі філософські тексти.

Метафізичний характер концепту історії прив'язаний не лише до
лінійності, але до всієї системи імплікацій (телеологія,
есхатологія, виявляюча та інтеріоризуюча акумуляція сенсу, певний
тип традиційності, певний концепт спадкоємності, істини тощо).
Метафізичність власне не є якимось привхідним предикатом, якого
можна позбавитися шляхом локальної своєрідної ампутації, без загального
зміщення всього зорганізованого цілого, без орання, проробки всієї
системи. Я чомусь дуже квапливо заговорив про «метафізичний
концепт». Але я ніколи не вірив в існування метафізичних
концептів як таких. Та й ніякий, втім, концепт не є він сам і,
отже, не є в собі метафізичним поза всією тією текстуальною проробкою,
до якої він є вписаним. Ось чому, формулюючи всі свої застереження
стосовно «метафізичного» концепту історії, я часто-густо
користуюся словом «історія», щоб наново окреслити радіус його
дії , і породжуючи на світ Божий інший концепт або інший концептуальний
ланцюжок «історії": історії справді «монументальної, стратифікованої,
суперечливої"; історії, яка імплікує понад того якусь нову логіку
повторення та відбитка, оскільки погано видно, де була б історія без
цього.

А проте треба визнати, що через предикати, про систему яких я щойно
згадав, концепт історії завжди може бути наново пристосований
метафізикою для її потреб. Наприклад: треба передусім розрізняти
загальну історію та загальний концепт історії. Вся так необхідна
критика, яку Альтюссер висунув проти «гегельянського» концепту
історії, проти поняття цілісності вираження тощо, покликана довести,
що має місце не єдина історія, загальна історія, але історії, що
різняться за своїми типами, своїми ритмами, своїм модусом
вписання, історії, що зміщені, диференційовані тощо. До цього, як
і до концепту історії, що її Соллерс називає «монументальною», я зав Я
порушую питання іншого типу: виходячи з якого мінімального
семантичного ядра можна називати ще «історією» ці
гетерогенні, нередуковані тощо різновиди історії? Як
визначити цей мінімум, яким вони повинні спільно володіти, якщо
загальна назва історії додана до них не суто умовно, але через чистої
води плутанину? Ось тут і повертається питання про систему сутніс-них
предикатів, які мною згадувалися вище. Сократ запитує, що таке наука.
Йому відповідають: є ось ця наука, потім ще оця, Потім знову ж он
ота. Бідолашний Сократ наполягає, бажаючи отримати відповідь, яка,
різко відкидаючи емпіричне перелічення, повідала б йому про стан
науковості науки та про те, чому ці різні науки називають науками.
Але коли запитують, яким є стан історичності історії, що дозволяє
йменувати історіями історії, незвідні до реалій якоїсь загальної
історії, то саме не йдеться про повернення до запитання на кшталт
сократівського. Йдеться радше про доведення того, що ризик
метафізичного пере-привласнення є неусувним, що він з'являється
дуже швидко, щойно порушують питання про концепт і про сенс або про
субстанційність, яка з необхідності ним править. Щойно порушується
питання про історичність історії — а як цього уникнути, якщо
користуєшся плюралістичним чи гетерогенетичним концептом
історії? — одразу кортить відповісти через визначення сутності,
щойності, поновити систему субстан-ційних предикатів, і ось ми вже
переплановуємо семантичні підвалини філософської традиції.
Філософської традиції, яка завжди врешті-решт повертається
до розуміння історичності на саме онтологічних підвалинах. Тоді
доводиться запитувати не лише про те, в чому «сутність» історії,
історичність історії, але й про те, що таке «історія» «сутності»
взагалі. Й якщо ми воліємо маркірувати розрив між якимось «новим
концептом історії» та питанням про сутність історії (або про концепт,
підпорядкований цій сутності), питанням історії сутності та історії
концепту, зрештою історії сенсу буття, то ви прикиньте, скільки тут
ще залишилося роботи.

Урешті-решт, чи то буде концепт історії чи будь-який інший, запросто й
миттєво видозмінити його або викреслити якесь слово з словника
неможливо. Необхідно виробити стратегію текстової проробки, яка
кожного моменту запозичувала б старе слово у філософії, щоб одразу
зняти з нього її штамп. Саме на це я щойно натякав, коли вів мову
про подвійний жест або про подвійну стратифікацію. Треба, з одного
боку, перекинути традиційний концепт історії й водночас маркірувати
відрив, простежити за тим, щоб він не зміг уже бути — на грунті цього
перекидання та й узагалі через самий факт концептуалізації —
перепривласненим. Необхідно здійснити нову концептуалізацію,
зрозуміло, проте, добряче даючи собі раду в тому, що ця
концептуалізація як така здатна знову притягти за собою
те, що нам хотілося «критикувати». Ось чому наша проробка не може бути
роботою суто «теоретичною», або «концептуальною», або «дискурсивною», я
волію сказати — роботою дискурсу, цілком скерованого сутністю, сенсом,
істиною, бажанням-сказати, свідомістю, ідеальністю тощо. Те, що я
називаю текстом, є також тим, чим вписані й «практично» перевищені
межі подібного дискурсу. Має місце подібний головний текст скрізь, де
(тобто скрізь узагалі) цей дискурс та його порядок (сутність, сенс,
істина, бажання-сказати, свідомість, ідеальність тощо) перевищені,
тобто де їхній запит є поверненим до стану позначки у ланцюжку, який
вона згідно зі своїм структурним станом хоче контролювати й ілюзорно
начебто контролює. Цей головний текст, звичайно, не обмежується, як
можна (було б) одразу зрозуміти, тим, що є написаним на сторінці. Його
письмо, втім, не має зовнішньої межі, крім тієї, яка покладена тією чи
тією позначкою. Письмо на сторінці, потім «література» є певними
різновидами цієї позначки. їх треба досліджувати в їхній специфіці
й — з новими витратами, якщо вам завгодно — у специфіці їхньої «історії»
та в їхньому сплетінні з іншими «історичними» галузями головного тексту.

Ось чому, стисло кажучи, я так часто вживаю слово «історія», але й так
само часто — у лапках та з застереження -и, які б могли навіяти
уявлення про якесь (зловживу цією формою, яка одного разу змусить
мене полюбити іншу: «насолода від штампу") «відкидання історії».

Ж.-Л.У. — Ці перші розгортання одразу переносять нас на різні вісі, на
яких ваша робота йде ушир; вони також полегшують нам уточнення нашої
позиції в історичній теорії, звідки ми приходимо до формулювання наших
запитань, якщо вже само по собі зрозуміло, що ваша робота відверто
спонукає до життя наше власне запитування.

Визначимо зовсім стисло цю позицію як позицію матеріалістичної
діалектики, діалектико-матеріалістичної логіки, загальна
Економія якої артикулюється виходячи з концептуального шерегу
«матерія (тобто незвідна гетерогенність стосовно суб'єкта-сенсу) /
суперечність / боротьба протилежностей,
єдність-неподільність-взаємооборотність
протилежностей у процесі їхнього трансформування тощо», —
концептуального шерегу, для нашого нового прочитання якого
так багато зробив Альтюссер; низка дій певним чином є включеною до
економії, подвійний регістр якої дається взнаки за-садовим чином у
двоєдності, нещодавно відзначеній у Соллерса: історичний
матеріалізм/діалектичний матеріалізм ("Тель Кель»,43,
«Ленін та філософський матеріалізм").

Перший ескіз запитання: які стосунки, на вашу думку, встановлюються між
цією економією діалектично-матеріалістичної логіки та тією, яку було
розгорнуто вами, виходячи з проблематики письма?

Спробуємо окреслити першу, поки що досить широку, сферу цього запитання,
оскільки ми, мабуть, ще матимемо нагоду постійно повертатися сюди під
час нашої розмови (численні проблеми позначаються вже у цьому
запитанні, й маршрут нашого просування виявиться, можливо,
різновидом зоряного маршруту на базі перекроювання, повторного
проходження запитань та відповідей): якщо зрозуміло — і всім щойно
висловленим вами підтверджується, — що між двома цими типами економій
може бути накреслена певна кількість точок перетину або принаймні
стратегічного зближення, особливо на грунті вашої деконструкції
проблематики знаку як носія фундаментального логоцентризму, філософії
свідомості або вихідної суб'єктивності, — тоді, можливо, знадобиться
порушивши сьогодні проблему статусу цих пунктів перетину та/або
стратегічних зближень.

І, наприклад, на шляхах деконструкції логоцентричного дискурсу нам
здається неминучою зустріч з матеріалістичним текстом, який у
нашій сфері цивілізації без сумніву є історичним текстом, що з
давніх-давен потерпає від витіснення-пригноблення з боку
логоцентристського дискурсу (ідеалістич-ного, метафізичного,
релігійного), взятого як дискурс панівної ідеології в розмаїтті її
історичних форм. Чи погодитеся ви з нами в тому, щоб відзначити
необхідність зустрічі? Й чи не могли б ви нам сказати, чому ця
необхідність відзначалася до цього часу у вашій праці або
маргінальним чином, підрубрикою приватного питання (особливо
маю на увазі неодноразові примітки у «Подвійному сеансі», що водночас
засвідчують, між іншим, необхідність, яку ви тоді відчували, стратегічно
— й варто було б навіть сказати: політична — впорядкувати, узяти під
контроль імплікацію вашого дискурсу), або у спосіб залишення лакун,
як на тих сторінках «Рознесення», де, говорячи про постановку під знак
питання «свідомості в її спертій на себе вірогідності'; ви відсилаєте
читачів до Ніцше й до Фрейда, залишаючи в завислому стані (проте
завислість ця чудово прочитується як така) відсилання до Маркса, а
з Марксом до діалектично-матеріалістичного тексту? Втім, правильним є
те, що у Маркса, як у Енгельса й у Леніна, ця постановка під знак
питання вірогідності свідомого єства здійснюється, строго кажучи,
не «виходячи з мотивів рознесення» й що тут вступає до гри (почала
вступати до гри вже давно) інша загальна економія, відповідно до
концептуального шерегу, щойно стисло переліченого, куди слід було б
тут додати ще й марксистський концепт «ідеологія».

— Природно, я не можу відповісти одним словом на ці запитання. З чого
почати? Тут є те, що ви називаєте цією «зустріччю», яка вже впродовж
тривалого часу справді здається мені абсолютно необхідною. Ви можете
собі уявити, що це не залишалося для мене повністю неусвідомленим.
При всьому цьому я наполягаю на своїй думці, що немає ніякого
виграшу, теоретичного чи політичного, від форсування контактів чи
альянсів, доки їхні умов не доведені до строгої ясності. На цей час це
мало б мати у наслідку лише догматизм, плутанину, опортунізм.
Зобов'язувати себе до такої розважності означає сприймати
всерйоз марксистський текст, його важкість, а також його
неоднорідність, вирішальну важливість його історичної ролі.

То звідки ж почати? Якби комусь захотілося схематизувати, — але це
справді всього лише схема, — то мої спроби можна також умістити
під рубрику «критики ідеалізму». Саме тому, зрозуміло, що в
діалектичному матеріалізмі, принаймні наскільки він веде таку
критику, ніщо не викликає з мого боку щонайменшої нашорошеності, й
нічого подібного я ніколи у цьому розумінні не висловлював.

«Лакуни», що вами згадані, — прошу вас дати мені тут кредит довіри, —
експліційно розраховані для позначення тих місць, де теоретична
розробка, з мого боку, принаймні, належить до майбутнього часу. Й
це саме лакуни, а не заперечення, у них зовсім специфічний і продуманий
статус, чи наважуся тут сказати — певна продуктивність. Кажучи з мого
боку, я маю на увазі ось що: між проробкою, за яку я беруся,
завданням обмеженим, але таким, що має свою сферу й свої межі,
мислимим лише за певної виразно визначеної історичної, політичної,
теоретичної тощо ситуації, між цією моєю роботою та, скажімо, всім
текстом, усією марксистською концептуальністю, не може бути
безпосередньо даного контакту. Уявляти його означало б
змазувати специфіку галузей і обмежувати їхню справжню рухомість.
Справа в тому, що в обох випадках йдеться, скажімо так для стислості,
про «галузі», які передбачають можливість практичної трансформації й
відкритість їй. І коли я кажу «належить до майбутнього часу», то
міркую насамперед про ставлення Маркса до Регеля й про ті питання,
про які ми щойно говорили (діалектика, відмінність, протиріччя тощо).
Незважаючи на вже виконану у цій сфері величезну роботу, вирішальної
проробки тут ще не було здійснено, причому через імперативні історичні
причини, які належить проаналізувати саме під час проробки, а не
інакше.

У тому, що я почав тут пропонувати, я намагаюся враховувати відомі
нещодавні здобутки чи певні незакінчені спроби по лінії філософії,
семіології, лінгвістики, психоаналізу тощо. Так чи так, ми не можемо
розглядати текст Маркса, текст Енгельса або Леніна як повністю
завершену розробку, яку залишилося б лише «докладати» до
актуальної ситуації. Висловлюючи це, я не висуваю нічого, що
йде врозріз з «марксизмом», я у цьому переконаний. Не треба читати ці
тексти за герменевтичною чи екзегетичною методою, яка вишукувала б там
якесь вивершене означуване під текстовою поверхнею. Читання є
трансформативним. Мені здається, що підтвердженням тут могли б
бути деякі тези Альтюссера. Але трансформація ця відбувається не абияк.
Вона має потребу у процедурах читання. Чому ж не сказати відверто: я не
знайшов поки що таких, які б мене задовольняли.

Як ніколи я не тлумачив текст Соссюра, текст Фрейда чи будь-який інший
текст у вигляді гомогенного обсягу (саме цей мотив гомогенності, мотив
переважно теологічний, треба рішуче відкидати), так ніколи текст Маркса,
Енгельса або Леніна не поставав переді мною у вигляді певної гомогенної
критики. В їхньому ставленні до Гегеля, наприклад. 1 манера, в якій
самі вони усвідомлювали й формулювали диференційовану або
суперечливу структуру свого ставлення до Гегеля, не здалася
мені, обгрунтовано чи ні, задовільною. Отже, мені доведеться
проаналізувати те, в чому я вбачаю гетерогенність,
концептуалізувати її необхідність, правило дешифрування,
враховуючи, втім, вирішальні кроки, водночас зроблені Альтюссером та
його послідовниками. Все це порушує чимало питань, і я не в змозі вам
сьогодні нічого сказати, що не прочитувалося б у тих замовчуваннях й
у тих примітках, про які ви згадали, принаймні для бажаючого простежити
за їхнім взаємозв'язком. Вони відсилають передусім до тієї загальної
економії, риси якої я спробував окреслити, відштовхуючись від
Ба-тайя. Отже, зрозуміло, що якщо й тією мірою, якою всередині
цієї загальної економії матерія, як ви казали, означає радикальну
інакшість (уточнюю: стосовно філософської опозиції), то мої писання
можуть вважатися «матеріалістичними».

Як ви здогадуєтеся, справа тут не вельми проста. Зовсім не обов'язково у
матеріалістичному тексті взагалі (чи існує щось подібне,
матеріалістичний текст взагалі) й не у будь-якому
матеріалістичному тексті концепт матерії визначається як
абсолютна позапокладеність або радикальна гетерогенність. Я
навіть не впевнений, що можна сформулювати «концепт» абсолютної
позапокладеності. Якщо я рідко вживаю слово « матерія «, то це, ви
знаєте, не через підозру ідеалістичного чи спіритуалістичного штибу.
Лихо криється в тому, що всередині логіки або всередині фази
перевертання ми часто-густо бачили цей концепт знову
навантаженим «логоцентристськими» цінностями у зв'язку з
цінностями речовинності, реальності, взагалі присутності,
наприклад, чуттєвої присутності, субстанційного наповнення,
змісту, референту тощо. Реалізм або сенсуалізм, «емпіризм»
становлять суть модифікації логоцентризму (я постійно
наполягав на тому факті, що «письмо» або «текст» також не
редукуються до чуттєвої або зримої присутності графіки або
«буквальності"). Коротше кажучи, означуване «матерія» уявляється
мені проблематичним лише у момент, коли його нове включення виявляється
обтяженим перетворенням його на новий засадовий принцип, отож у порядку
теоретичної регресії воно знову підноситься у «трансцендентальне
озна-чуване». Трансцендентальне означуване є притулком не тільки
для ідеалізму у вузькому розумінні. Воно завжди може статися у нагоді
при необхідності підсилювання метафізичного матеріалізму. Воно стає
тоді останнім референтом, відповідно до класичної логіки, що
імплікована цим значенням референту, або «об'єктивною
реальністю», яка абсолютно «передує» будь-якій дії
означування, семантичним змістом або формою присутності, яка
гарантує ззовні рух загального тексту (я не впевнений, що ленінський
аналіз, наприклад, ніколи не збивається на цю операцію; й якщо він це
зробить зі стратегічних міркувань, то попервах нам треба наново виробити
— у трансформативному письмі — правила такої стратегії. Тоді ніяке
застереження не мало б чинності). Ось чому про концепт матерії я
не скажу ні що цей концепт як такий є метафізичним, ні що цей концепт
як такий є не-метафізичним. Усе залежатиме від проробки, для якої він
залишає місце, й ви знаєте, що я незмінно наполягав, з приводу
не-ідеальної екстеріорності письма, грами, відбитка, тексту тощо,
на необхідності ніколи не відокремлювати їх від роботи, цінності, яка, в
свою чергу, підлягає переосмислюванню за межами її гегелівської
приналежності. Що тут заявляє про себе, як я намагався довести
у «Подвійному сеансі» (подвійній науці, подвійному сенсі, подвійній
сцені), так це знову ж таки операція подвійної позначки або
по-значки. Концепт матерії повинен бути позначений двічі (інші
також) : у деконструйованому полі, це фаза перевертання, й у
реконструйованому тексті, поза опозиціями, у складі яких він
був узятий (матерія/дух, матерія/ідеальність, матерія/форма тощо).
Граючи на цьому перепаді між двома позначками, ми зможемо
здійснювати водночас де-конструкцію перевертання та
деконструкцію позитивного зміщення, трансгресії, переступання
меж.

Строго вписана до загальної економії (Батай) та в подвійне письмо, про
яке ми щойно вели мову, позиція підкреслювання матерії як абсолютної
позапокладеності будь-якої протилежності, матеріалістична позиція (у
сполученні з тим, що «матеріалізм» являв собою як сила опору в історії
філософії) здається мені необхідною. Вона є такою нерівною мірою,
виходячи з регіонів, стратегічних ситуацій, практичних і
теоретичних проривів. У деякій доволі певній галузі
найактуальнішої ситуації вона може, як я вважаю, виконувати
превентивну функцію, щоб неминуча генералізація концепту тексту, його
суто зовнішнє безмежне розширення не призвели — під впливом цілком
певних інтересів, реактивних сил, наладнаних заплутати всю роботу в
блуканнях манівцями, — щоб вони не призвели, кажу я, до формування
якоїсь нової самозамкненої інтеріорності, до нового, якщо завгодно,
«ідеалізму» тексту. Треба дійсно уникати того, щоб необхідна критика
відомого наївного ставлення до означуваного або до референту, до
сенсу або до речі не фіксувалася на призупиненні, тим паче на
звичайнісінькому голому придушенні сенсу й референції. Я, мені
здається, вжив запобіжних заходів з цього боку у висунутих мною
тезах. Але правда й те, й доказів цього не бракує, що зусилля
ніколи не є достатніми. У чому ми маємо потребу, так це в іншому
визначенні, відповідно до системи диференціації, наслідків (ефектів)
ідеальності, значення, сенсу й-референції. (Доведеться водночас
резервувати .систематичний аналіз за цим часто-густо вживаним
сьогодні словом «ефект», що як таке не позбавлене значення, й за
новим концептом, який воно позначає у поки що доволі нерішучій
манері. Вживаність слова зростає прямо пропорційно до цієї
активної невизначеності. Концепт, що йде до свого
конституювання, викликає спочатку деякий локальний спалах
усередині роботи найменування. Цей «новий» концепт ефекту запозичує
свої риси водночас в опозиції причина/наслідок та в опозиції
сутність/явище (вплив, відбиття), а проте до них не зводячися.
Саме цю бахрому незвідності й слід було б проаналізувати).

Зрозуміло, при розгляді цієї проблеми сенсу й референції виникає потреба
в подвійній розсудливості. «Діалектика» того самого та інакшого,
зовнішнього та внутрішнього, однорідного та різнорідного, ви це
знаєте, є найпідступнішою. Зовнішнє завжди може знову стати «об'єктом»
усередині полярності суб'єкт/об'єкт або надійною «реальністю»
позатекстового простору, а «внутрішнє» буває інколи настільки
ж бентежливим, наскільки зовнішнє — заспокоюючим. Не треба помилятися
щодо цього, коли пускають у хід критику інтеріорності та
суб'єктивності. Ми тут перебуваємо всередині вкрай складної
логіки. Імпровізована мова бесіди не може бути заміною текстової праці.

Ж.-Л.У. — Можна тоді порушити інше питання, включення якого ми
передбачали на більш пізній момент, але ваша відповідь певним
чином запрошує його вже нині. У цьому стратегічному впорядкуванні
сукупності вашої праці, про фундаментальну логіку якої ви нам
щойно нагадали, особливо у зв'язку з цією подвійною розміткою
(перегортання/трансгресія деконструйованого філософського поля), —
ви по суті були змушені взяти до уваги певний тип текстової роботи,
стосовно якої могла б тоді постати проблема статусу вашого власного
дискурсу; я хочу зауважити, що у вашій проробці Малларме, Арто, Батайя,
Соллерса є щось досі нечуване порівняно з тим, до чого нас привчила
класична філософія; мова вже відверто не йде про відпочинок естета,
про коментар, що дублює певні «поетичні красоти», чому у Франції можна
було бачити знов і знов чимало прикладів. Саме у контексті всього
того, що ви нині окреслили, а надто стосовно необхідності цієї
зустрічі з матеріалістичним текстом, чи не змогли б ви у такому
разі визначити тепер ставлення вашої праці до так званої
«літературної» праці з текстом, яка відіграє таку важливу
роль у вашій рефлексії?

Г.С. — Щоб розставити наголоси над щойно запропонованим запитанням: у
такому тексті, як «Розсіювання», ви цілком чудово відзначаєте те, в
чому полягає практика Соллерса, водночас продукування й разом з тим
вихід за межі продукування, практика не-продукування, «операція
анулювання, вирахування й певного текстового нуля"; відзначене тут
вами мені здається безперечно важливим: текст Соллерса, розрив,
здійснюваний у полі означального, «літератури», досягається
виходячи з цього подвійного регістру продукування та
не-продукування, без наміру віддати тут перевагу одному з
двох термів стосовно іншого; я хотів би знати, як на вашу думку, чи
зобов'язаний подібній логіці такий дискурс як ваш.

— Я відчуваю спокусу відповісти дуже швидко: так. Саме це, у будь-якому
разі, я й хотів би робити. Я спробував описати й пояснити, як письмо у
собі самому несе свій процес стирання та анулювання, маркіруючи при
цьому залишок такого стирання відповідно до логіки, резюмувати яку
тут було б дуже важко. Я б зауважив, що намагався це робити дедалі
більше й більше, за правилом зростання складності, генералізації або
акумуляції, що обов'язково б викликало з боку найпідготовленіших читачів
опір чи відмову щодо чесного судочинства стосовно останніх згаданих вами
публікацій.

Отже, про «подвійний регістр». Залишається чинним те, що він не даний
при першому наближенні у сфері так званої «літератури», але склався у
спиранні на тексти, які певним чином належать до «історії філософії». На
цей шлях мене підштовхнуло переконання, що якщо не розробити генеральної
стратегії, теоретичної й систематичної, філософської деконструкції, то
текстові вторгнення завжди ризикують по ходу справи знову впасти в
надмірність або в емпіристську есеїстичність й, часто-густо
водночас, у метафізичну класичність; саме цього я прагнув би
уникнути. Але мені відомо, що в такому випадку попервах наражаєшся
на ризик зворотного й симетричного характеру. Просто попри всі знаки
«розважливості», які я множу від часу початку нашої дискусії, певним
різновидам ризику, як на мою думку, піддавати себе все-таки
доводиться.

Я не маю змоги «обговорити» письмо або, як не визначалося, «композицію»
текстів, про які йшлося, це остання річ, з якою вдалося б упоратися
засобами бесіди. Відзначу лише, що дія (ефект) теоретичних тез, які
я визнав за необхідне сюди залучити, часто-густо викривлювала цю
структуру; й навпаки; я зі свого боку розмірковував над цим,
скільки вистачало снаги.

Так, безперечно, деякі тексти, що належать до розряду «літературних», як
мені здалося, здійснюють прориви або злами найширшого розмаху: Арто,
Батай, Малларме, Соллерс. Чому? Та хоч би з тієї причини, яка навіює
нам підозру до найменування «література» й до того, що підпорядковує її
концепт художній літературі, мистецтвам, поезії, риториці та філософії.
Ці тексти здійснюють, у самому своєму русі, маніфестацію й практичну
деконструкцію того уявлення, яке склалося у людей стосовно
літератури, при тому, що, зрозуміло, задовго до цих текстів
«модерну» певна «літературна» практика давно могла вже працювати
проти цієї моделі, проти цього уявлення. Але саме у спиранні на ці
останні тексти, у спиранні на загальну конфігурацію, яка там помітна,
краще за все переосмислити, без ретроспективної телеології,
закономірність попередніх проривів.

Отже, деякі тексти, й серед них щойно вами згадані, як мені здалося,
окреслюють і вибудовують певну структуру опору тій системі
філософських концептів, яка начебто зазіхала на панування над
ними, на їх охоплення, чи то безпосередньо, чи то через категорії,
відгалужені від цих філософських підвалин, категорії естетики,
риторики або критики у традиційному розумінні. Наприклад, вартості
сенсу або змісту, форми або означального, метафори/метонімії, істини,
зображення тощо, принаймні в їхній класичній формі, вже неспроможні
дати тут звіт про деякі дуже певні ефекти. Саме це я спробував
відзначити з приводу «Чисел» (і попередньої белетристики)
Соллерса, з приводу «Міміки» (й цілої групи інших творів)
Малларме, причому знову порушуючи найзагальніше питання про
«істину» в його зв'язку з настільки ж загальним питанням про
«літературність». Вирішальний поступ останнього півсторіччя
полягав, як мені здається, саме в експліційному формулюванні
питання про літературність, особливо починаючи з російських
формалістів (не тільки у спиранні на них: через цілу сукупність
історичних потреб найбільш безпосередньою детермінантою була певна
трансформація літературної практики як такої). Виникнення цього
питання про літературність дозволило уникнути певної кількості
редукцій та непорозумінь, які завжди матимуть тенденцію до
рецидивів (тематизм, соціологізм, історицизм, аснхологізм під
найзамаскованішими формами). Зноси виникає потреба у формальній і
синтаксичній проробці. А проте симетричні реакція або редукція,
можливо, окреслюються вже нині: вояж могли б полягати в ізолюванні,
задля її збереження, певної формальної специфіки літера-і, що набуває
тоді власної сутності та власної істини, яку вже не доведеться надалі
приписувати до інших сфер, теоретичних чи практичних. Звідси рух, ескіз
якого я окреслив у «Подвійному сеансі": маркірувати певну недовіру
стосовно мотиву «літературності» й водночас протиставляти її уперту
наполегливість сукупності того, що я називаю міметологізмом (не
мімезисом, але певною інтерпретацією мімезису). Все проходить
крізь цей хіазм, усе письмо є охопленим ним — практика. Форма хіазму,
цього x, дуже мене цікавить, не як символ невідомого, але оскільки тут
має місце, як підкреслено у «Розсіюванні», різновид вилки, розвилини
(це серія перехрестя, carrefour від лат. quadrifurcum подвійна
розвилина, grille решітка, сlaie плетениця, cle ключ тощо),
взагалі кажучи нерівномірної, коли одне вістря простягається далі,
ніж інше: фігура подвійного жесту й перетину, про яку ми щойно вели
мову.

Так ось, щоб відповісти на ваше запитання, я скажу, що мої тексти не
належать ні до регістру «філософських», ні до регістру
«літературних». Вони сполучаються у такий спосіб,
принаймні сподіваюся на це, з іншими, які завдяки певному
здійсненому в них прориву мають найменування «філософських» або
«літературних» уже тільки в порядку своєрідної палеонімії: питання
про палеонімію: у чому полягає стратегічна потреба (й чому ми ще
називаємо стратегічною операцію, яка врешті-решт відмовляється
підпорядковуватися телео-есхатологічному горизонтові? до якої міри
відмова ця є можливою й як вона виговорює собі умови своєї дійовості?
чому вона зобов'язана їх собі виговорювати, аж до питання про саме це
чому\! чому стратегія має схильність відсилати радше до гри стратагеми,
ніж до ієрархічного зорганізовування засобів і цілей? та ін. Не так уже
швидко поталанить перетравити ці питання), у чому, як я кажу, полягає
«стратегічна» потреба, що вимагає іноді зберегти старе ім'я, щоб
пустити в хід новий концепт? З усіма застереженнями,
продиктованими цим класичним розмежуванням імені та
концепту, можна було розпочати опис цієї операції. З урахуванням
того факту, що іменем називається не крапкова простота концепту, але
концептуальна структура, центрована навколо того чи того предикату,
ми переходимо: 1) до виокремлення певної предикативної риси,
редукованої, захованої до резерву, обмеженої всередині якоїсь
концептуальної структури (обмеженої з мотивів і через співвідношення,
які обов'язково потребують аналізу) й найменованої X; 2) до
розмежування, до прищеплення й до упорядкованого розширення
цього відібраного предикату, причому ім'я X зберігається на правах
важеля впливу й для збереженій контролю над попередньою
організацією, яку належить дійово трансформувати. Отже,
відбір, прищеплення, розширення: вам відомо, що все це я й називаю,
відповідно до щойно описаного мною процесу, письмом.

Ж.-Л.У. — Ще раз порушимо тоді, додержуючися зоряного руху нашого
маршруту, проблему, вже зачеплену в одному з попередніх запитань
й таку, що аж напрошується сама по собі у зв'язку з тим, що ви зараз
висловили стосовно цієї теми «старого імені». Серед речей, вами зараз
сформульованих, я підтримаю той безперечно точний факт, що
матеріалістичний текст в історії його витіснення не був
захищений від небезпек, закладених у будь-якій формі звичайного
перевертання домінуючого ідеалістичного дискурсу; цей
матеріалістичний дискурс міг таким шляхом набувати
метафізичної (тобто механістичної, недіалектичної) форми,
залишаючися бранцем опозитивних пар домінуючого (ідеалістичного,
метафізичного) дискурсу, пар, усередині яких цей матеріалістичний
дискурс здійснює свої перевертання відповідно до відомої тактики,
тобто дотримуючися певного жесту, яким цей (механістичний) матеріалізм
абсолютно не здатний оволодіти.

Проте, ви самі це відзначили, у здійсненні певної стратегії це
перевертання — не ніщо (воно не вичерпується суто дзеркальним
відношенням), і його результат ( як результат будь-якого процесу
протиріччя) «не дорівнює нулеві"; це перевертання, «яке не ніщо»,
саме включене до історії, диференційованої історії матеріалізму та
діалектики, куди з необхідністю вплетена участь — та дійовість —
політичного в його впливі на ідеологічне.

З іншого боку, цей факт, який у своїй діалектичній формі, .такій, яка
змогла скластися особливо від Маркса до Леніна, після Регеля,
матеріалістичний текст навряд чи звідний до вивороту певної
позиції (ідеалістичної) всередині тієї самої метафізичної пари, але
навпаки, як відзначав Соллерс у праці «Ленін та філософський
матеріалізм» (Тель Кель, № 43), він перебуває в асиметричній
позиції стосовно ідеалістичного дискурсу, чию лінійну парність він
долає. Тоді, зупинившись на одному з аспектів нашої дискусії, що
триває, а саме у цьому просторі питання про «старі імена», чи не
вважаєте ви, що з концептом протиріччя справа стоїть так само, як з
концептом несвідомого, якщо вже ви дійшли визначення фрейдівського
несвідомого як позначки «інакшості», «рішуче вилученої з
будь-якого процесу презентації, який дозволив би нам
найменувати її такою, що з'являється особисто», отож хоча
Фрейд надає цій «інакшості» «метафізичне ім'я несвідомого»,
позначений таким чином концепт, яким він функціює в економії
фрейдівських теорії та практики, вислзає у своєму строгому розумінні
від метафізичної редукції; чи не таке саме відбувається й з
протиріччям: воно є «метафізичне ім'я», якщо розмірковувати
про його включеність до гегелівської діалектики, наскільки ця остання
може розглядатися як над-визначена телеологічним рухом зняття,
Aufhebung; але те, що позначається цим концептом, найменованим так, в
економії матеріалістичної діалектики, не має вже нічого спільного, у
своєму строгому розумінні, саме з метафізичним дискурсом; тим паче, що
знадобилося б ще, мабуть, обговорити саму цю назву «метафізичне ім'я»
стосовно концепту протиріччя, аж навіть до його гегелівського
застосування:

а) оскільки ціла лінія метафізичної думки (логоцєнтризм, по суті)
виступала й продовжує експліційно виступати як
витіснення-придушення, зламати й відкрити яке (у бік
його витісненого/придушеного) в історичному вкрай важливому жесті
приходить гегелівська діалектика, здійснюючи рух, стосовно якого
діалектичний матеріалізм є історично моментом перевертання та
зміщення на інший грунт; б) оскільки протиріччя, рефлексія щодо
протиріччя безперечно є фундаментальним мотивом матеріалістичного
тексту витісненого/придушеного (ідеологічно та політична) впродовж
сторіч, і вже згадані складності щодо його розробки не повинні заступати
ту обставину, що в своїх діалектичних підвалинах він долає метафізичний
дискурс (не потопаючи в ньому від початку до кінця) тією мірою, якою
те, що отримало найменування «духу» або «свідомості», помислене
матеріалізмом як одна з форм матерії (з часів, наприклад,
Лукреція, котрий наголошував на «тілесній природі душі та
духу"), яка, в свою чергу, отримує як філософський концепт засадове
визначення через свою «єдину» властивість», як казав Ленін, «бути
об'єктивною реальністю, існувати поза нашою свідомістю», або,
повторюючи один нещодавній вислів з галузі
діалектично-матеріалістичного аналізу практики
означування, як те, що «не є сенс», те, «що є без нього, поза ним і
всупереч ньому» (Крістєва), до того ж ця радикальна гетерогенність
(матерія/сенс) визначається водночас «як поле протиріччя"). Але у
такому випадку, либонь, слід було б попрохати вас уточнити, яким
буде статус «рознесення», differanсе, та імплікованої ним логіки
стосовно протиріччя, Зо того ж ми можемо пригадати, щоб полегшити
надалі стрибок до Інших питань, що у тому самому тексті ("Матерія,
сенс, діалектика», Тель Кель № 44) Крістсва визначала протиріччя як
«матрицю означування».

— Не можу вам тут побудувати відповідь, яка б принципово відрізнялася
від тієї, яку я почав висловлювати з приводу концепту «матерія». Я не
вважаю, що може існувати «факт», який дозволив би нам сказати: у
марксистському тексті взагалі протиріччя взагалі, діалектика
взагалі підпорядкування метафізиці взагалі. З боку, ви кажете,
цитуючи Леніна: «єдина властивість « бути «об'єктивною реальністю,
існувати поза нашою свідомістю». Кожен з елементів цієї тези порушує,
визнайте це, серйозні проблеми. У ній треба проаналізувати весь
накип, що дістався у спадок від історії метафізики. Якщо вона
справді у кінцевому підсумку й саме у цій формі стоїть на чолі
філософського тексту Леніна, то не їй належить переконати мене в
тому, що ленінська думка порвала з метафізикою. Нині, скрізь, де, й
тією мірою, якою мотив протиріччя дійсно функціює в текстовій праці
поза спекулятивною діалектикою і з урахуванням нової проблематики
сенсу (чи можна говорити, що вона розроблена у Маркса та у Леніна? Й
чи є антимарксистським сумнів з цього приводу? Чи не достатньо
історичних потреб для пояснення, виправдання цього?), я за це.
Бачте, повторюю, я не вважаю, що ми маємо право говорити, навіть з
марксистської точки зору, про гомогенний марксистський текст, який
негайно звільняв би концепт протиріччя від його спекулятивного,
телеологічного, есхатологічного шару. Якщо ми прагнемо відшукати
місцезнаходження того, що ви називаєте «витискуваним» філософії, а надто
в тому, що стосується матерії та протиріччя, треба повернутися не лише
до Маркса, як мінімум до цілого пласту відкритого ним тексту, але ще
значно глибше, як сам він розумів, аж До так званих «грецьких
матеріалістів», долаючи вкрай складні проблеми прочитання й
«перекладу», що не дуже сприяють передбаченню здобутків у нашій
лексиці. Певним чином ми тут ще знаходимося на стадії белькотіння.
У «Подвійному сеансі» я обмежився відсиланням, у деяких делікатних
пунктах, до демокрітівського «rythmos» (письмо та ритм водночас),
важливого, на мій погляд, терміна системи, яку Платон, мабуть,
намагався редукувати до мовчазності, «онтологізуючи» її. Доки ця
робота, яка передбачає задовгий і докладний маршрут читання, не
виконана, а потребує вона чимало часу, у цій галузі збережеться
фундаментальна невизначеність. З цього аж ніяк не випливає, що весь
науковий процес треба призупинити аж до якогось філологічного
відкриття. Але стратегічний вибір означальних (над чим ми тут
б'ємося) не може бути абсолютно незалежним від цих історичних читань.

Ж.-Л.У. — Я відчуваю цілковиту одностайність з вами з цього питання й ні
в якому разі не здумав би уявляти, що існує, кажучи про концепт
протиріччя, якийсь з усіх боків гомогенний марксистський текст.
Я запитував у себе лише таке: чи не можна вважати, що у кожній
марксистській установці, в її засадах (ось чому я пригадав
вірш Лукреція, що відзначає «тілесну природу душі та духу"), причому
в порядку структурно необхідного включення, має місце подвійний мотив
«матерії» та «протиріччя"; це й змусило мене тоді знов, але під іншим
кутом, поставити вам питання про стосунки між логікою, яке виявляє цей
подвійний регістр «матерія/протиріччя», та логікою, імплікованою в
мотиві «рознесення": стосунки тут виявляються необхідними саме через
той факт, що вашу роботу можна зрозуміти, ви це підкреслили, як критику
ідеалізму; й саме питання також є необхідним тією мірою, якою обидва
типи логік, про які йдеться, не збігаються абсолютно. Наприклад, чи
припускаєте ви зараз у вашій роботі, що, відштовхуючися від економії,
в якій концепт протиріччя не виникає, ви розгортаєте можливість якогось
ставлення до економії, пов'язаної з мотивом «матерія/протиріччя»?

— Концепт протиріччя не знаходиться на авансцені через причини, на які я
щойно посилався (стосовно Гегеля: «Цей хлопець потребує часу, щоб його
перетравити», Енгельс, про Гегеля; лист К.Шмідту від 1.11.1891). Але
щодо ядра, або радше перепаду, що утворює концепт й похідні (ефекти)
протиріччя (рознесення та конфлікт тощо), то написане мною здається
мені абсолютно експліційним.

Ж.-Л.У. — Можливо, нам пощастить тоді додатково уточнити сенс нашого
запитання, перемістивши його до дуже конкретної царини.

Г.С. — У «Навіяному слові», наприклад, ви, говорячи про ставлення Арто
до метафізики, позиції підкреслюєте, що один і той самий Арто
звертається до системи метафізики й водночас її розхитує,
руйнує, переборює на практиці. Ця практика розхитування,
переборення, деструкції — чи не здається вам, що вона виявляє
якусь логіку протиріччя, очищену від спекулятивних привнесень?

— Так, чому б ні? За умови, що ми визначимо концепт протиріччя з
необхідними критичними застереженнями, з'ясувавши її відношення
або її безвідносність до гегелівської «Логіки». Легко сказати,
звичайно. (Я пишу про протиріччя та про діалектику з цієї точки
зору в одному з текстів про Арто).

Ж.-Л.У. — Якщо вже нам довелося знову повернутися до Гегеля, то,
можливо, зараз саме на часі поставити ще одне запитання, змінивши
раніше задане запитання стосовно відношення між вашою роботою та
«літературним» текстом, тобто певним чином означального
функціювання. Я маю на увазі передусім вашу працю «Колодязь та
піраміда (вступ до семіології Гегеля)": що, серед іншого, робить тахт
Гегеля особливо чарівним, так це можливість знайти в ньому водночас і
процес «перепривласнювання сенсу», доведений до найвищого щабля
діалектичної складності (так ви шли до того, щоб написати у
«Граматології": «Гегель, останній філософ книги"), і заразом цю
практику означальної логіки, уважної й власного уписування в мову, в
сцену мови (й ви додаєте: Гегель, «перший мислитель письма"); стосовно
Гегеля, отже, що саме має, на вашу думку, сягати процесу гегелівської
діалектики як такої? Якою є доля «письма» у Гегеля? Й якщо ви
здійснюєте стосовно нього операцію «нижчого та радикального
зміщення», то чи здійснюєте ви її, рухаючися виключно зовнішніми
теренами (але ж він є «першим мислителем письма"), а якщо ні, то що
в гегельянстві могло б становити для вас частину того, що марксистський
текст, зі свого боку, визнав за можливе йменувати «раціональним зерном»
гегелівської діалектики?

— Щоб відповісти безпосередньо, я скажу: взагалі ні теренами, ні чимсь
суто зовнішнім. Але ваше запитання є доволі важким. Ми ніколи не
досягнемо кінця у справі читання й перечитування гегелівського
тексту й, у певному розумінні, я нічого іншого й не роблю, як тільки
намагаюся дати пояснення з цього приводу. Я власне гадаю, що текст
Гегеля з необхідності є шпаристим; що він є чимсь більшим та
інакшим, ніж заокруглена окресленість його репрезентації. Він не
звідний до суми філософем, він здійснює з однаковою необхідністю
потужну операцію письма, певний залишок письма, й тут треба
перевірити ще раз дивні стосунки, що зав'язуються ним з
філософським змістом, той рух, яким він переступає межі свого
хочу-сказати, дозволяє себе відхилити, повернути, відтворити поза
межами своєї самототожності. На цю тему можна віднайти досить
цікаві вказівки, які, звичайно, не є вичерпними, у Фейєрбаха,
котрий принаймні порушив проблему Гегеля — письменника, проблему
певного протиріччя (це його слово) між гегелівським письмом та його
«системою». Я не можу зараз вдаватися до деталей, але зроблю це в
тексті, який повинен побачити світ наступної зими.

Й узагалі все це питання про «раціональне зерно» (чи в таких термінах це
питання повинно формулюватися сьогодні? Я не певний) не може бути
по-справжньому розробленим інакше, як проходячи в особливості
через читання Гегеля Марксом, Енгельсом, Леніним, між іншим у
«Зошитах про діалектику» ("Філософських зошитах"), які
заслуговують на виняткову текстуальну увагу й такий самий
тип читання, чого досі не було можливості спробувати зробити й що
нині стає більш приступним (таким є принцип вашого тексту в «Теорії
множин», текстів Соллерса та К.Глюксман про Леніна в «Тель Кель» та. в
загальному розумінні, праць групи Тель Кель — маю привід нагадати тут
про солідарність та про незмінно щедру підтримку, ви знаєте, ось ажг
впродовж 5-6 років). Що робить Ленін, коли пише, маючи на увазі те чи
те гегелівське висловлювання, «читайте» (тлумачте? переосмислюйте?
перекладайте? розумійте?)? Простежте також за всіма «метафорами»,
за допомоги яких Ленін намагається визначити ставлення діалектного
матеріалізму до гегелівської «Логіки», метафорами, з першого
погляду, несполучними між собою ("геніальність», «передчуття» та
«система», перевертання та обезголовлювання, генетичний або органічний
розвиток «сім'я» та «зародка» тощо). Взяті кожна окремо, вони були б
незадовільними, але в їхній активній «суперечливості» вони справляють
зовсім інший ефект. Є ще чимало інших, і ця письмова безліч фігур, кожна
з яких як така нас іноді відкидала б по цей бік Регеля, але які взаємно
збагачують одна одну, є відкритою для практичного та теоретичного
завдання нового визначення стосунків між логікою діалектичного
матеріалізму та гегелівською логікою. Вона допоможе генеральному
переглядові того історичного простору, який я для зручності назвав
би «постгегелівським»,, так само як і новим запитанням про письмо,
філософське письмо, про сцени письма та про філософію. Це неможливо
зробити інакше, як пере-вписуючи ці тексти в їхню чинність письма й
порушуючи, у прикладі, що нас цікавить, проблему мови Леніна,
історичного поля, в якому він писав, дуже конкретної ситуації та
політичної стратегії, яким було підпорядковане формування цих текстів,
тощо.

Ж.-Л.У. — Тут нам, мабуть, доведеться ставити нові запитання. По ходу
вашого просування ви визнали за потрібне спертися, наприклад, через
читання таких текстів, як Малларме або Арто, але також й в усій
«Граматології», на такий запропонований лінгвістикою концепт, як
означальне, — концепт, який ви стратегічно вписуєте до іншого ланцюжка
(рознесення/письмо/відбиток), стосовно якого ви його ставите в позицію
залежності. Залежності, поміж іншим, складної, оскільки у цьому
концепті означального окреслений також, у самому вашому тексті,
інший ланцюжок, який не звідний (принаймні з мого погляду) до іншого
ланцюжка: позапокладеність-гетерогенність означального (ви говорите
також про тіло, про «письмо тіла") стосовно цього безпосереднього
схоплення означуваного відповідно до класичної метафізичної теми, у
безпосередньому наближенні свідомості до самої себе. Таким чином, до
мотиву рознесення (differaпсе) як «можливості концептуальності, її
процесу та концептуальної системи взагалі» з необхідністю
приєднується інший мотив, через який ця можливість» сама
отримує визначення як щось таке, що ніколи не відсилає до якогось
трансцендентального его (єдність певного «я мислю» ), але немовби є
вписаним до царини радикально позапокладеної суб'єктові, який «стає
розмовляючим суб'єктом лише за умови вступу \* стосунки з системою
мовних відмінностей», або ще: «стає означальним (взагалі, завдяки
слову або іншому знакові) лише вписуючися до системи відмінностей».
До того ж ці «відмінності, як ви кажете, не «впали з неба», «не більшою
мірою вписані в якийсь topos noetos, ніж прописані на восковій дощечці
мозку"; вони навіть «з самісінького початку є цілковито історичними»,
«якщо тільки слово «історія «не містить у собі мотив кінцевого
придушення відмінності».

Тоді доведеться порушити цілу низку запитань:

а) Як все ж таки стоїть справа з цими «відмінностями», які справді «не
впали з неба»? Що може означати цей «рух продукуючої (їх) гри» перед
лицем «історії», відкинутої врешті-решт як «кінцеве придушення
відмінності», якщо припустити, що мотив гетерогенності аж ніяк
не дозволяє осмислити себе лише під єдиною темою розставлення, тією
мірою,

якою мотивом гетерогенності імпліковано подвійний момент (ось рух
певного протиріччя) відмінності (порожнеча, розставлення) та
покладання певної інакшості. Чи не можна вважати, що ці
«відмінності», тут як мовні відмінності, як типи мовного
означального, завжди виходять у те, що Лакан називає символічним, і
тому вони в якійсь своїй частині пов'язані по суті (а не лише по типу
факту, що відбувся, як феноменальна похідна «рознесення» або «руху
продукуючої (їх) гри") з соціальною практикою в аспекті її значущих
способів продукування (її мов)?

б) Звідси постає друге запитання: які, з вашого погляду, стосунки може
мати проблематика письма, у вашому визначенні, з проблематикою
означального, як її витлумачив Лакан, коли означальне «являє
собою суб'єкт для іншого означального»?

— Насамперед, я не дуже розумію, чому поняття розставляння, принаймні
так, як я його практикую, є несумісним з мотивом гетерогенності...

Ж.-Л.У. — Ні, я так не сказав; дозволю собі повернутися до свого
запитання: чи повністю мотив гетерогенності є перекритим
поняттям розставляння? Маючи справу з інакшістю та
розставлянням, чи не стоїмо ми перед лицем двох моментів,
які не є тотожними один гідному?

— Справді, ці два концепти не означають одну й ту саму річ; але при
цьому я гадаю, що вони с абсолютно нероздільними.

Ж.-Л.У. — Цілком згодний; я казав у преамбулі мого запитання, що вони
пов'язані діалектична, тобто суперечливо.

— Розставляння (еspacement) не означає нічого, нічого існуючого, ніякої
присутності на відстані; це індекс нередукованої позапокладеності й
водночас руху, зміщення, що вказує на нередуковану інакшість. Я не
бачу, як можна було б рвз'єднати ці два концепти, розставляння та
інакшості.

Ж.-Л.У. — Але я дозволю собі повторити: немає абсолютно ніякого
запитання щодо роз'єднання цих двох концептів. Якщо на те вата,
ласка, давайте простежимо за заломленням цього запитання у більш
конкретній галузі, щойно позначеній мною, у царині статусу цих
відмінностей, які «не впали з неба», цих мовних відмінностей...

— Не лише мовних.

Ж.-Л.У. — Справді; але розставляння як таке, в його строгому сприйнятті,
з мого погляду, не може власними силами обгрунтувати, приміром, ту
систему мовних відмінностей, усередині яких має конституюватися
суб'єкт.

— Припустимо. Зрозуміло, що концепт розставляння власними силами не
здатен нічого обгрунтувати, як і будь-який інший концепт. Він не
може слугувати обгрунтуванням відмінностей — того, що розрізняється,
— між якими виявляється розставляння, що їх разом з тим обмежує. Але
було б наданням теологічної функції цьому концептові, якби ми
очікували від нього пояснювального принципу для всіх певних
просторів, для всіх відмінностей. Розставляння діє, звичайно, в усіх
галузях, але саме через те, що це різні галузі. І його дія тут щоразу є
різною, інакше зчленованою.

Що стосується концепту означальне, який я іноді вживаю, то він також є
навмисне двозначним. Знов маємо подвійне включення. (Зачин
де-конструкції, який не є довільним рішенням або абсолютним
началом, відбувається не деінде, і не в абсолютній позамежності.
Зачин, надкус, надиш проходить уздовж силових ліній та сил розриву,
локалізованих у деконструйованому дискурсі. Топічне та технічне
визначення найнеобхідніших місць та операторів (підходів,
захоплень, важелів тощо) у кожній конкретній ситуації залежить від
історичного аналізу. Цей останній окреслюється у загальному русі поля,
він ніколи не вичерпується свідомим розрахунком «суб'єкта"). З одного
боку, означальне є позитивним важелем: скажімо, я визначаю письмо як
неможливість для знакового ланцюжка затриматися на такому
означальному, яке не подовжило б його, оскільки воно саме
вже перебуває в позиції значущої субституції. На цій фазі
перевертання ми вперто протиставляємо полюс означального
домінуючому авторитетові означуваного. Але це перевертання є
необхідним та водночас і недостатнім, я ж до нього не
повертаюся. Я, таким чином, регулярно маркірував обертання, за
допомоги якого слово «означальне» нас знов уводить до логоцентричного
кола.

Що стосується іншого аспекту того самого запитання, щодо важкого й
специфічного тексту, то я зараз спробую пояснити, хоча б стисло, в
індикативному й програмному модусі. Тут також, чи йдеться про
психоаналітичний дискурс узагалі, чи про дискурс Лакана, ніде
немає ні якоїсь даності, ні однорідної даності.

Про поняття означального я вам вже оповів, яким, на мою думку, є стан
справ. Те саме стосується, можна сказати одразу, понять репрезентації
та суб'єкта.

Щоб визначитися, без задовгих міркувань (у «Подвійному сеансі» саме й
іде мова про рубіж, довготу, кастрацію, розсіювання), але й без
піруету перед запитанням, який не резюмується до трьох поняттєвих
атомів, щоб визначитися, отже, стосовно того, що могло б йменуватися
моєю «"позицією» щодо цього, хіба не корисно буде згадати спочатку,
що після «Про граматологію» 1965) та «Фрейд і сцена письма» (1966) всі
мої тексти містили те, що я назвав би їхньою психоаналітичною
«досяжністю»? Звідси не випливає, по в усіх моїх попередніх
текстах нічого такого «е було ("Сила й значення», «Насильство й
метафізика», «Навіяне слово» тощо). Питання так чи так, у
будь-якому разі, є порушеним. Експліційно, підкреслено, але також
і у спосіб залишення у самому письмі та в упорядкуванні концептів,
певних лакун або просторів вільного ходу, продиктованих поки ще
лише майбутньою теоретичною артикуляцією в отворі між новим загальним
питанням про граму — й про специфічність будь-якого тексту (питання, яке
тоді ставало гарячим) — та питанням психоаналізу. У кожному тексті, це
можна за бажання перевірний, я намагаюся таким чином досягти того, щоб
у різновидах цієї нескасовної артикуляції те, що я вважаю новими
теоретичними й практичними засновками, від початку не замикало
проблематику, не захаращувалося квапливими й такими, що не мають
строгого статусу, украплюваннями, отже, зберігало б таку форму,
яка дозволяла б уникнути принципової дискваліфікації подальшими
результатами (що залишається, зрозуміло, завжди можливим: ось чому
я сказав «намагаюся». Й, відзначимо побіжно, ця схема має чинність,
mutatis mutandis, у ставленні граматології до марксизму). Тоді треба
було, впроваджуючи теоретично та практично ці нові способи
артикуляції, зламати єдину існуючу поки що герметичну огорожу,
ту, яка утримує питання про письмо (взагалі філософське та літературне
особливо) під опікуванням психоаналізу, але також і ту, яка зазвичай
робить психоаналітичний дискурс сліпим до певної структури текстової
сцени.

Сьогодні я начебто чітко бачу, яка саме програма роботи з мого боку й
принаймні наскільки я можу тут забігати наперед, вимальовується на
терені «Розсіювання» (у тексті, що носить цю назву й має експліційні
«теми», можна було б сказати нашвидкуруч, колону, розріз, різ, гімен,
кастрацію в їхньому ставленні до двох, до чотирьох, до певної едіпової
трійці, до діалектики, до зняття, до «є», до присутності й до сукупності
питань, які мене цікавили в інших місцях), в «Фармації Платона» (таке
саме зауваження) і в «Подвійному сеансі» (більш безпосередньо навколо
приміток 8, 9, 10, 53, 55, 61 тощо, але практично скрізь). Як це видно у
перелічених текстах й у «Білій міфології» кожному, хто має бажання її
прочитати, найзагальнішим заголовком до всієї проблеми було б:
кастрація та мімезис. Я можу тут лише відіслати до цих аналізів
та до їхньої послідовності.

Концепт кастрації по суті є невіддільним у ньому аналізі від концепту
розсіювання. Але цей останній надає місце тому більше та менше, яке
чинить нескінченний опір — і так само не може нічого нав'язати —
ефектові суб'єктивності, суб'єктивації, апропріації (зняття,
сублімація, ідеалізація, реінтеріоризація \[Еrinnerung\],
означування, семантизація, автономія, закон тощо), що Лакан —
даю тут відповідь на ваше запитання — іменує порядком «символічного».
Від неї вислизає та її дезорганізує, примушує її пробуксовувати,
позначає її своїм письмом, разом з усім зиком, який звідси може
випливати, але водночас не піддається концептуалізації у категоріях
«уявного» або «реального». Я ніколи не був переконаний у необхідності
цього поняттєвого тричлена. Його застосованість, принаймні, залишається
більш вузькою, ніж у тієї самої систематики, яку я поставив під знак
питання. Якщо ви бажаєте справді проаналізувати розсіювання з цієї
особливої точки зору, то воно буде не лише можливістю для тієї чи
тієї позначки розкладатися (див. гру цього клінічного слова в
«Фармації Платона», «Розсіюванні» та «Подвійному сеансі"), сила —
сила повторювання, а отже автоматичності та експорту, — яка дозволяє їй
позбавитися своєї прив'язаності до єдності означуваного, якого без неї
немовби не існує, розчепити цей гачок й розкуйовдити пух «символічного»
(здається, я цитую одне погано зачісане місце з Лотреамона про гагу,
треба буде перевірити). Це також надає можливість деконструювати
(таким є загальний початок практично-теоретичної деконструкції, який
неможливо винайти одного чудового дня) або, якщо вам буде завгодно,
розпороти (звідси «розпорювання» в «Фармації Платона") весь
символічний порядок в його загальній структурі та в його
модифікаціях, у загальних та визначених формах соціальності,
«сім'ї» чи культури. Дійове насильство письма, що розсіює.
Позначувальний злам «символічного». Чи є правильним, що
будь-яка можливість безладдя та дезорганізації символічного з боку
сил якогось зовні, все те, чим символічне зламане, належить
дзеркальності ("уявлюваному") або «реальності»,
визначуваній як «неможлива»? Шизофренії або психозу? У
такому разі які треба вивести звідси наслідки? Ось той пролом,
який мене цікавить під рубрикою розсіювання.

Я зовсім не стверджую, що «символічне» (скористуємося ще раз цим словом,
вибір якого завжди залишав мене у стані збентеження) не тримається на
своїх ногах, не становить моменту міцного порядку (це також і порядок
філософії) й що йому не належить структурно стверджуватися й
зміцнюватися без кінця (мова, закон, «інтерсуб'єктивна
тріада», «інтерсуб'єктивна діалектика», розмовляюча істина тощо).
Але розсіюванням я позначаю те, що настільки ж не піддається включенню
до цієї схеми, наскільки не утворює звичайної відчуженості під виглядом
провалу або неможливості (уявлюваної чи реальної): навіть якщо,
дивлячись із законопаченого нутра «символічного», маєш усі
підстави захопитися замінованою схожістю розсіювання з цими двома
формами. Що за такого випадку втрачаєш, так це, мабуть, не фікцію (й
знову ж дуже варто було б ретельно проаналізувати цей концепт), а
симулякр: певну структуру подвійності, яка розігрує й роздвоює
будь-яке дуальне відношення, більш дійово, більш «реально» (це можна
виміряти за реактивними ефектами) перериває як сферу дзеркального (яку
необхідно тоді переосмислити) або «власного», так і сферу
«символічного», не піддається вже оволодінню через
проблематику слова, омани та істини. Ефективне насильство й
несвідомі ефекти симулякра.

Лапідарно: розсіювання є фігурою того, що не звідне до батька. Ні з боку
зародження, ні з боку кастрації. Спробуйте проконтролювати вигини цієї
тези, й побіжно, між іншим, ви знайдете (позначка) й загубите (межа)
границю між полісемією та розсіюванням.

Писати — розсіювання — чи не означає це врити до уваги кастрацію (з
усією його системою й у відповідності до дивної арифметики, вами
щойно згаданої), знов уводячи до гри її статус означуваного або
трансцендентального означального (бо буває й трансцендентальне
означальне, наприклад, фалос як корелят першого означуваного,
кастрація та потяг до матері), останній притулок будь-якої
текстуальності, центральну іспиту або істину в останній
інстанції, семантичне повне й незамінне визначення цієї
зароджуючої (розсіюючої) порожнечі, до якої впущено текст.
Розсіювання стверджує (я не кажу — продукує чи конституює)
нескінченну замінність, воно й ллє край, і не контролює цю гру
("Кастрація — завжди перебуває у грі, у постійній дії..."). З усією
готовністю до ризику, але без метафізичного або романтичного пафосу
негативності. Розсіювання «є» той аспект гри кастрації, який не
позначається, не піддається конституюванню ні в означуване, ні
в означальне, не виставляє себе в присутність, як і не репрезентує сам
себе; не виявляє себе, як і не приховує себе. Він, таким чином, не
містить у самому собі ні істини (адекватності або розкриття), ні її
приховання Це те, що я назвав графікою гімена, яка перебуває вже поза
рамками опозиції приховання / не-приховання.

Г.С. — Мені дуже кортить спитати у вас, яким є впроваджене вами
співвідношення між розсіюванням та потягом до смерті.

— Співвідношення найнеобхідніше. Рушаючи від «По той бік принципу
задоволення», від «Моторошного» (траєкторія якого є надзвичайно
важкою) й від усього з ними пов'язаного у попередніх та наступних
текстах, треба реконструювати логіку, яка багато в чому здається
руйнівною або принаймні такою, що значно ускладнює весь експліційний
та «регіональний» дискурс, запропонований Фрейдом на тему «літератури»
та «мистецтва». На цей «потяг до смерті», на певний дуалізм і певний
концепт повторення, на обидва згаданих тексти я часто-густо
посилався, особливо у «Рознесенні» та у «Подвійному сеансі».
Все це потребує (над чим я зараз б'юся) розробки, яка пов'язала б
новий концепт повторення (що діє, але без послідовності, у Фрейда)
зі значущістю мімезиса (але, звичайно, не міметологізму,
образотворчості, виразності, наслідувальності,
ілюстративності тощо).

Г.С. — Чи не наблизимося ми таким чином до формулювання іншого запитання
про те, що можна було б назвати «суб'єктом письма": остільки, оскільки
ви відзначаєте, наприклад, що «суб'єкта письма» не існує, якщо
розуміти під суб'єкта-господаря, й що слід було б розуміти під
«суб'єктом письма» систему відносин ' текстовими шарами як такими; як
наблизитися до цієї проблеми «суб'єкта письма», виходячи з концепту
розсіювання й виходячи татах з того, що у ньому артикулюється, тобто
від діалектики, що розігрується між сублімацією та потягом до смерті ?

— Ви примушуєте мене згадати, що я ніколи ае зазначав, нібито «суб'єкта
письма» не існує. Я й ніколи не казав, що суб'єкта не існує. Опісля
запитань, що лунали під час конференції, щодо «Рознесення», мені
довелося нагадати про це Гольдману, котрий теж занадто турбувався
про суб'єкта й про те, куди він подівся. Єдине, що треба зробити, так
це переглянути проблему ефекту суб'єктивності, як його справляє
структура тексту. Того, що я щойно окреслив як генеральний
текст — його «масив», — а не тільки лінгвістичного тексту. Ефект
цей є ввіч невіддільним від певного зв'язку між сублімацією та
потягом до смерті, від руху
інтеріорізації-ідеалізації-зняття-сублімації
тощо, тобто від певного витіснення. Й було б наївним його не визнавати,
тим паче — затівати якийсь моральний чи політичний «осуд» проти
необхідності цього руху. Без нього справді не було б ні
«суб'єкта», ні «історії», ні «символічного» тощо. Втім, лише з
ним одним — також. Слід було б тому перевірити ще раз усі ці концепти
у тому, що дедалі ясніше виступає як їх зчепленість, я не кажу вже — їх
взаємонакладання або їх тотожність. Більше нічого не можу додати,
імпровізуючи, хіба що ви додатково вточните ваше запитання.

Г.С. — Наприклад, чи треба припускати якесь радикальне розчеплення між
«суб'єктом письма» та тим, що Лакан називає «суб'єктом» як «ефектом
означального», як чимось продукованим в означальному й через нього,
чи навпаки, ці два поняття повинні або можуть зійтися?

— Якесь «співвідношення» між цими двома визначеннями «суб'єкта» напевне
існує. Щоб мого проаналізувати, слід було б у будь-якому разі взяти до
уваги те, що зараз було сказане про розсіювання та про «символічне»,
про граму та шро означальне тощо.

Ж.-Л.У. — Останнє запитання, з вашої ласки, яке пов'язане з загальним
розгортанням вашої праці. Ви пишете, в одному з перших опублікованих
вами текстів, «Фрейд і сцена письма» ІІ966) ("Тель Кель», № 26),
цілковито відкидаючи претензії соціології літератури, — й ми тут
цілковито з вами згодні, — що «соціальність письма як драми потребує
зовсім іншої дисципліни».

Як би ви сьогодні визначили цю «зовсім іншу дисципліну»? Якими були б її
відносини з семіотикою та з семаналізом, що розгортається на базі
діалектико-матеріалістичної логіки? А це — з неодохідністю
приводить врешті-решт до порушення питання щодо відносин між
''концептом» письма та марксистським концептом практики, особливо
практики означування, яким чином він конституювався в об'єкт
пізнання, а саме семіотики та семаналізу на базі
діалектико-матеріалістичної логіки, яка так визначається
з урахуванням внеску психоаналізу, що є абсолютно необхідним, якщо вже
беремося за поле означальної практики.

Але, мабуть, слід було б говорити також і про зворотний вплив нового
тексту власне на процеси аналізу, про те, що саме у цій сучасній
текстовій практиці несе з собою щось таке, що перевищує певний рід
пізнавальної, наукової логіки.

Останній аспект цього запитання, здатний наблизити до чогось на зразок
попереднього закінчення цієї бесіди: як ви сьогодні розумієте цей
сукупний процес (який важко мислити інакше, ніж у формі
протилежного, діалектичного процесу) та його вплив на
актуальну ідеологічну сцену, що він здатний у ній видозмінити,
якими є його можливі обмеження, його майбутнє?

— У фразі, яку ви навели, «драма» була цитатою, ви це помітили, до того
ж навіть подвійною.

Будемо виходити, наприклад, з концепту практики. При визначенні письма,
грами, рознесення, тексту тощо я завжди наполягав на цій цінності
практики. У наслідку скрізь, де з цієї точки зору розробляється
загальна теорія, загальна практико-теоретика «означальної практики»,
я завжди без вагань готовий поставити підпис під визначеним у такий
спосіб завданням. Передбачаю, що ви маєте на увазі праці Юлії
Крістєвої.

Очевидним також є те, що в галузі деконструкції філософських опозицій
опозиція praxis/theoria повинна бути спочатку проаналізованою й не
може вже лише диктувати нам наше визначення практики. З цієї самої
причини систематична деконструкція не може бути ні лише теоретичною,
ні лише негативною операцією. Доводиться безперервно стежити за тим,
щоб цінність «практики» не була «пере-пристосованою».

Відтак якою може бути «дійовість» усієї цієї роботи, усієї цієї
деконструюючої практики для «актуальної ідеологічної сцени»?
Можу відповісти лише в принципі, відзначивши один пункт. Ця робота
здається такою, що відправляється від обмежених галузей, визначуваних
як галузі «ідеології» (філософія, наука, література тощо). Уявляється
тому, що не випадає очікувати від неї надмірної історичної дійовості,
дійовості безпосередньо загальної, її дійовість, за всі-сі своєї
визначеності, залишається проте обмеженою, каналізованою,
артикульованою, диференційованою всередині складних структур.
Але, з іншого боку, що, можливо, належить переглянути, так це ту
форму замкненості, яку назвали «"ідеологією» (концепт, який,
безперечно, ще чекає на аналіз у своїй функції, своїй історії,
своєму походженні, своїх трансформаціях), форму стосунків між
трансформованим концептом «інфраструктури», якщо вам завгодно,
чий загальний текст уже не був би «наслідком» або враженням», та
трансформованим концептом «ідеологічного». Якщо питання у цій
праці торкається нової дефініції відношення певного тексту або
ланцюжка означальних до позапокладеного ним, до того, з чим вони
ефективно співвіднесені та ін. (див. вище), до «реальності» (історії,
боротьбі класів, виробничих відносин тощо), то ми вже не можемо
задовольнятися старими розмежуваннями, ні навіть старим
концептом розмежування галузей. Що відбувається у сучасному
казані, так це переоцінювання стосунків між загальним текстом та
тим, що вважалося, під формою реальності (історичної, політичної,
економічної, сексуальної тощо), звичайною позапокладеністю, з якою
співвідноситься мова або письмо, чи то буде ця позапокладеність у
звичайному стані першопричини чи в звичайному стані акциденції.
Наслідки перевороту, що відбувається, позірно просто «регіональні»,
відкривають тому водночас перспективу, яка виходить за межі окремих
галузей, ламають свої власні межі й поступово налагоджують стосунки
— новими способами, без претензій на панування, — з загальною сценою.

## Лист Жана-Луї Удбіна Жаку Дерріда

(фрагмент) 1 липня 1971

По суті питання, яке є засадовим щодо цього обміну думками, стосується
матеріалізму, водночас як перевертання та як виходу за межі класичної
філософії; це питання посідання матеріалістичної позиції й, мабуть,
мені варто було б нагадати у зв'язку з цим формулу Леніна, гостру,
провокуючу (скандал для філософії): питання партійності у філософії.
По суті, якщо триматися річища нашої дискусії: все йшло від мого
запитання щодо мотиву гетерогенності, не звідного, як мені
здається, лише до мотиву розставляння, тобто мотив
гетерогенності містить, з мого погляду, два моменти, по
суті нероздільних, але вод-ас і неототожнюваних один з одним,
розставлення та інакшості, — два моменти, чия нероздільність
підпорядкована діалектичному (матеріалістичному) протиріччю. Чому?
Тому що коли вже справді, як ви кажете, «розставляння не означає
нічого, нічого існуючого, ніякої присутності на відстані, це
індекс нередукованої позапокладеності й водночас руху, зміщення,
що вказує на абсолютно нередуковану інакшість», — це не заважає тому,
щоб мотив гетерогенності не зазнавав редукції, не вичерпувався цим
«індексом нередукованої позапокладеності": він є також покладання
цієї інакшості як такої, тобто якогось «дещо», ("не-що"), яке не ніщо
(ось чому мотив гетерогенності є мотивом — будь-якого? — засадового
діалектико-матеріалістичного протиріччя, «розставляння /
інакшості"), й у принципі виходить за межі будь-якого
перепривласнення-інтеріоризування-ідеалізування-зняття
всередині такого становлення Сенсу (тут без будь-якого
Аufhebung), яке згладжувало, редукувало б саму гетерогенність, що
маркірує тут себе у своєму подвійному русі (розміщення /
інакшість); що це «дещо», (це «не-що"), «яке не ніщо», аж ніяк
не піддається субпідсумовуванню в хоч би то яку «присутність», саме й
є, виходячи із зворотного ходу діалектичного руху протиріччя, позначкою
включеності розміщення; але водночас ця включеність розміщення
спирається тільки на те, що вона заперечує у формі
«присутності» (яка, звичайно, по суті виявляється
«неприсутністю"): іншого, тіла, матерії. Всебічний розвиток
мотиву гетерогенності змушує таким чином перейти до позитивності цього
«не-що», позначеного розміщенням; воно завжди є також і «щось» ("дещо"),
«яке не ніщо» (покладання нередукованої інакшості).

Що на грунті цього покладання іншого завжди існує ризик виникнення
проблем, на які ви вказуєте з іншого боку, то я з вами згоден: ось
чому момент розставляння (що виступає як фундаментальний у галузі, яка
тут мається на увазі, порядок мови і включення до нього конституції
суб'єкта, якйй\*формується тут через нередуковане розщеплення) є
важливим; але не меншої ваги набуває й інший момент, інакшості
(покладання інакшості) за логікою, яку я спробував дуже загально
визначити, оскільки саме звідси (від нерозривності «розставляння /
інакшості», що утворює мотив переважно матеріалістичної зазначеної
гетерогенності) може статися підключення теми «відмінностей», які не
«впали з неба», в їхньому доконечному зв'язку з диференційованою
соціальною практикою (тобто одразу й в аспекті його мов, і в
усіх інших аспектах — економічна практика, політична практика, — які
ніколи не були замкненими в якихось позамовних секторах \[мова не є
надбудовою \], проте як практичні не редукуються лише до регістру
мови).

Нехай це залишається приголомшуючим, скандальним з погляду будь-якої
філософії, що базується на ілюзорному пере-привласненні цієї
інакшості під різними формами ідеалізму (метафізика,
спіритуалізм, формалістичний позитивізм); саме це змушує
Леніна говорити про «партійність": для філософії будь-яке посідання
матеріалістичної позиції знаменує справжній силовий прийом, у спиранні
на ці подвійні підвалини, які окреслені в мотиві гетерогенності
(розміщення / інакшість). І я гадаю, що не лише у Леніна, але
також і у Батайя можна віднайти розробки в цьому напрямку.

## Лист Жака Дерріда Жану-Луї Удбіну

(фрагмент) 15 липня 1971

Отже, ми згодні стосовно перевертання / зміщення.

1\. Партійність у філософії: це мене, зрозуміло, щонайменше «шокує».

Навіщо було встрявати в роботу деконструкції, а не залишити речі такими,
якими вони є? та ін. Тут усе в чомусь є «силовим прийомом».
Деконструкція, я на тому наполягав, не є нейтральною. Вона
є втручання. Я не дуже впевнений, що імператив партійності, рішучого
вибору в філософії повсякчасно вважали «скандальним» в історії
метафізики, чи то розглядати цю партійність, цей рішучий вибір як
щось таке, що мається на увазі, або як щось таке, що проголошується. Я
не дуже впевнений і в тому, — але тут, я припускаю, наші оцінки
збігаються, — що ця партійність, принаймні як силовий прийом або
зусилля розриву з нормами традиційного філософського дискурсу, є
притаманною будь-якому матеріалізмові, матеріалізмові як такому.
Чи погодимося ми один з одним також і в припущенні, що не існує ніякої
дійсної та дійової партійності, не існує справжнього зусилля розриву
без доскіпливого до дрібниць, строгого, тривалого аналізу,
диференційованого й наукового, наскільки це тільки є
можливим? Максимальної кількості різноманітних даних, причому
даних найрізноманітніших (загальна економія)? Й що необхідно видерти
це поняття партійності, рішучості з рук будь-якого детермінування,
врешті-решт психологістичного, суб'єктивістичного,
волюнтаристського, такого, що моралізує?

2\. Розставляння / інакшість: стосовно їхньої нероздільності, отже,
розбіжностей між нами немає. Аналізуючи розставляння, як я
нагадував під час бесіди, я завжди підкреслював щонайменше дві
риси: 1) що розміщення — це неможливість для тієї чи тієї тотожності
замкнутися на собі самій, усередині своєї власної інтеріорності або у
збігу з самою собою. Нередукованість розставляння — це нередукованість
іншого; 2) що «розставляння» означає не лише інтервал, але
«продуктивний», «генетичний», «практичний» рух, «операцію»,
якщо вам завгодно, включаючи ш її сенс згідно з Малларме.
Нередукованість іншого позначає тут себе у ставленні до
того, що Ія. схоже, маєте на увазі під поняттям «покладання": це, у
зв'язку з нашою нещодавньою дискусією, є, з мого погляду, найновішим і
найважливішим пунктом, і я до нього повернуся за хвилину.

П'ять зауважень у проміжку:

1\. Визначати цю систему розставляння / інакшості, стосовно якої ми
одностайні, як суттєву незамінну пружину діалектичного
матеріалізму, — чи не є це достатньо новим?

2\. «Без будь-якого Aufhebung'y», пишете ви. Скажу не маючи на меті
спіймати вас на слові, а для того, щоб підкреслити необхідність
радше включення, ніж відторгнення: від Aufhebung'y щось є завжди (як
від витіснення, ідеалізації, сублімації тощо).

3\. Я не поставив би беззастережно підпис під тим, що ви кажете,
принаймні з таким формулюванням, у фразі: «ця включеність
розміщення спирається тільки на те, що вона заперечує у формі
«присутності» (яка, звичайно, по суті виявляється «не-присутністю"):
іншого, тіла, матерії». Боюся, щоб категорія «заперечення» не повернула
нас прямісінько до гегелівської логіки Aufhebung'y. Мені справді
доводилося говорити про не-присутність, але я цим позначав не
стільки заперечувану присутність, скільки «дещо» (ніщо, чи не
правда, у формі присутності), яке відходило від опозиції
присутності/відсутності (заперечувана присутність) разом з
усім, що нею передбачається. Але тут проблема є занадто важкою, щоб
ми бралися за неї в епістолярному жанрі» Посилаючися на ту саму фразу,
невже ви гадаєте, що тіло й матерія означають завжди неприсутнє того
самого рангу, що й інше? Як інше не (є) буття (суще, існування,
сутність тощо), так не є воно й формою присутності.

4\. Без наміру спіймати вас на слові, але знову ж задля уточнення того,
як, з мого погляду, стоїть справа з розміщенням: я не став би
стверджувати, але з різноманітних причин (у будь-якому разі не
став би чіплятися за букву цієї тези), що розміщення є якимсь «моментом»
і до того ж «суттєвим моментом». Це все справа ставлення до Регеля.

5\. Згоден стосовно Батайя (пор. «Письмо та відмінність», с.397, п.1).

Покладання (інакшості): з урахуванням пункту 2 (вище у моєму листі), між
нами немає жодних розбіжностей, і, як я казав у нашій бесіді, я не можу
сприймати вашу наполегливість у цьому пункті як додаток або заперечення
до написаного мною. Чому ж тоді мені здається, що словом «покладання»
треба маніпулювати з розсудливістю?

1\. Якщо інакшість іншого покладається, тобто лише тільки покладається,
то чи не повертається вона до того самого у формі, наприклад,
«встановленого об'єкта» або «оформленого похідного»,
наділеного сенсом, тощо? З цієї точки зору я сказав би навіть,
що інакшість іншого вписує у ставлення до нього те, що аж ніяк не може
бути результатом «покладання». Це вписування, як я його тут би
визначив, не є простим покладанням: воно радше є тим, чим
будь-яке покладання у собі самому знешкоджене (рознесення):
вписаність, позначка, текст, а не лише теза чи тема — не лише
вписання тези. Втім, можливо, ця дискусія між нами у цьому пункті
спирається тільки на «словесне», «номінальне» непорозуміння. Й можна
завжди перевизначити, під тим самим словом (відбір, прищеплення,
розширення) концепт покладання.

2\. Правильним є те, що тоді ми наштовхнулися б на проблему концепту та
на проблему стосунків між концептом та іншим. Оскільки ми не можемо
взятися за це тут, я скажу тільки ось що: якщо я так придивляюся до
цього концепту покладання (та до деяких інших, з якими ви його
пов'язуєте), то причина полягає в тому, що у нього принаймні те
саме ім'я, що й у абсолютно суттєвого, життєво важливого (хоча цього
інколи й не помічають) підґрунтя гегелівської спекулятивної
діалектики (Setzung). (Покладання-іншого там завжди
врешті-решт є само-покладання себе Ідеєю як іншого, як інший
покладає себе в своїй кінцевій визначеності у різновидах своєї
репатріації та реапропріації, повернення до себе у безмежному
багатстві свого визначення тощо).

Таким чином, є принаймні два поняття покладання:

Чому б нам не залишити дискусію відкритою у цьому питанні покладання,
покладань, позицій (партійність: позиція (/заперечення)?
покладання-утвердження? перевертання/зміщення? тощо).

Я вас залишаю, з подякою вам обом.

...

Р.S. А що, якби ми дали цій зустрічі у заголовок (зачин) слово позиції,
у розумінні покладань, чия багатозначність відзначена понад те ще й
множиною, ознаку якої \[у французькій мові\], літеру s, Малларме
називав літерою переважно «розсіюючою»? Я додав би, кажучи про
позиції-покладання: сцени, акти, фігури розсіювання.

1.  Опубліковано в “Lettres françaises” n° 1211, 6-12 décembre

2.  Опубліковано в “Information sur les sciences sociales” VII — 3
    червня 1968

3.  Опубліковано в “Promesse” n° 30 — 31, осінь та зима 1971. Примітки
    редакціїі відтворені.
